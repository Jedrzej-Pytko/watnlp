{
 "nbformat": 4,
 "nbformat_minor": 0,
 "metadata": {
  "colab": {
   "provenance": []
  },
  "kernelspec": {
   "name": "python3",
   "display_name": "Python 3 (ipykernel)",
   "language": "python"
  },
  "language_info": {
   "name": "python"
  }
 },
 "cells": [
  {
   "cell_type": "markdown",
   "source": [
    "# Programming assignment 1\n",
    "\n",
    "In this exercise you are going to learn one of leading NLP Libraries:\n",
    "\n",
    "https://www.nltk.org/"
   ],
   "metadata": {
    "id": "GQ-N-ih-tn8a",
    "pycharm": {
     "name": "#%% md\n"
    }
   }
  },
  {
   "cell_type": "markdown",
   "source": [
    "\n",
    "\n",
    "\n",
    "# 1 Sourcing\n",
    "Download 5-10 books with requests library  (https://docs.python-requests.org/en/latest/).\n",
    "\n",
    "You can find English books in plain text format on: https://www.gutenberg.org/browse/scores/top). Polish books are available on: https://wolnelektury.pl/\n",
    "\n",
    "\n",
    "Create **corpora**  as list where each element of list contains text from single book\n",
    "\n",
    "\n"
   ],
   "metadata": {
    "id": "tBZqGg44mED4",
    "pycharm": {
     "name": "#%% md\n"
    }
   }
  },
  {
   "cell_type": "code",
   "source": [
    "#https://www.gutenberg.org/files/11/11-0.txt  # Alice in wonderland\n",
    "#https://wolnelektury.pl/media/book/txt/quo-vadis.txt  # Quo vadis\n",
    "links = ['https://wolnelektury.pl/media/book/txt/quo-vadis.txt',\n",
    "         'https://wolnelektury.pl/media/book/txt/w-pustyni-i-w-puszczy.txt',\n",
    "         'https://wolnelektury.pl/media/book/txt/zemsta.txt',\n",
    "         'https://wolnelektury.pl/media/book/txt/hamlet.txt',\n",
    "         'https://wolnelektury.pl/media/book/txt/homer-iliada.txt',\n",
    "         'https://wolnelektury.pl/media/book/txt/robinson-crusoe.txt',\n",
    "         'https://wolnelektury.pl/media/book/txt/ksiega-dzungli.txt',\n",
    "         'https://wolnelektury.pl/media/book/txt/dickens-opowiesc-wigilijna.txt',\n",
    "         'https://wolnelektury.pl/media/book/txt/schopenhauer-o-religii.txt',\n",
    "         'https://wolnelektury.pl/media/book/txt/machiavelli-traktat-o-ksieciu.txt',\n",
    "         ]\n",
    "names = ['Quo vadis', 'W pustyni i w puszczy', 'Zemsta', 'Hamlet', 'Iliada', 'Robinson Crusoe', 'Księga dżungli', 'Opowieść wigilijna', 'O religii', 'Traktat o księciu']\n",
    "\n",
    "\n",
    "# add up to 10 more and save it in list.\n",
    "# download it with https://docs.python-requests.org/en/latest/\n",
    "\n",
    "#expected outocme\n",
    "#corpus  = [' Thisis the content of the first book',\n",
    "#           'thisis the conent of the second book',\n",
    "#           'thisis the conent of the third book' ]\n"
   ],
   "metadata": {
    "id": "PgauC9f1mRBs",
    "pycharm": {
     "name": "#%%\n"
    },
    "ExecuteTime": {
     "end_time": "2024-12-02T00:51:32.144446Z",
     "start_time": "2024-12-02T00:51:32.139245Z"
    }
   },
   "outputs": [],
   "execution_count": 2
  },
  {
   "metadata": {
    "ExecuteTime": {
     "end_time": "2024-12-02T00:57:12.331183Z",
     "start_time": "2024-12-02T00:57:06.697477Z"
    }
   },
   "cell_type": "code",
   "source": [
    "import requests\n",
    "corpus = []\n",
    "for link in links:\n",
    "    r = requests.get(link)\n",
    "    corpus.append(r.text)"
   ],
   "outputs": [],
   "execution_count": 8
  },
  {
   "metadata": {
    "ExecuteTime": {
     "end_time": "2024-12-02T01:00:39.109907Z",
     "start_time": "2024-12-02T01:00:39.032503Z"
    }
   },
   "cell_type": "code",
   "source": "corpus",
   "outputs": [
    {
     "data": {
      "text/plain": [
       "[\"Henryk Sienkiewicz\\r\\n\\r\\nQuo vadis\\r\\n\\r\\nISBN 978-83-288-2832-2\\r\\n\\r\\n\\r\\n\\r\\n\\r\\nRozdział pierwszy\\r\\n\\r\\nPetroniusz obudził się zaledwie koło południa i jak zwykle, zmęczony bardzo. Poprzedniego dnia był na uczcie u Nerona, która przeciągnęła się do późna w noc. Od pewnego czasu zdrowie jego zaczęło się psuć. Sam mówił, że rankami budzi się jakby zdrętwiały i bez możności zebrania myśli. Ale poranna kąpiel i staranne wygniatanie ciała przez wprawionych do tego niewolników przyśpieszało stopniowo obieg jego leniwej krwi, rozbudzało go, cuciło, wracało mu siły, tak że z elaeothesium, to jest z ostatniego kąpielowego przedziału, wychodził jeszcze jakby wskrzeszony, z oczami błyszczącymi dowcipem i wesołością, odmłodzon, pełen życia, wykwintny, tak niedościgniony, że sam Otho nie mógł się z nim porównać, i prawdziwy, jak go nazywano: arbiter elegantiarum.\\r\\n\\r\\nW łaźniach publicznych bywał rzadko: chyba że zdarzył się jakiś budzący podziw retor, o którym mówiono w mieście, lub gdy w efebiach odbywały się wyjątkowo zajmujące zapasy. Zresztą miał w swej insuli własne kąpiele, które słynny wspólnik Sewerusa, Celer, rozszerzył mu, przebudował i urządził z tak nadzwyczajnym smakiem, iż sam Nero przyznawał im wyższość nad cezariańskimi, chociaż cezariańskie były obszerniejsze i urządzone z nierównie większym przepychem.\\r\\n\\r\\nPo owej więc uczcie, na której znudziwszy się błaznowaniem Watyniusza brał wraz z Neronem, Lukanem i Senecjonem udział w diatrybie: czy kobieta ma duszę — wstawszy późno, zażywał, jak zwykle, kąpieli. Dwaj ogromni balneatorzy złożyli go właśnie na cyprysowej mensie, pokrytej śnieżnym egipskim byssem, i dłońmi, maczanymi w wonnej oliwie, poczęli nacierać jego kształtne ciało — on zaś z zamkniętymi oczyma czekał, aż ciepło laconicum i ciepło ich rąk przejdzie w niego i usunie zeń znużenie.\\r\\n\\r\\nLecz po pewnym czasie przemówił — i otworzywszy oczy jął rozpytywać o pogodę, a następnie o gemmy, które jubiler Idomen obiecał mu przysłać na dzień dzisiejszy do obejrzenia… Pokazało się, że pogoda jest piękna, połączona z lekkim powiewem od Gór Albańskich, i że gemmy nie przyszły. Petroniusz znów przymknął oczy i wydał rozkaz, by przeniesiono go do tepidarium, gdy wtem spoza kotary wychylił się nomenclator oznajmiając, że młody Markus Winicjusz, przybyły świeżo z Azji Mniejszej, przyszedł go odwiedzić.\\r\\n\\r\\nPetroniusz kazał wpuścić gościa do tepidarium, dokąd i sam się przeniósł. Winicjusz był synem jego starszej siostry, która przed laty wyszła za Marka Winicjusza, męża konsularnego z czasów Tyberiuszowych. Młody służył obecnie pod Korbulonem przeciw Partom i po ukończonej wojnie wracał do miasta. Petroniusz miał dla niego pewną słabość, graniczącą z przywiązaniem, albowiem Markus był pięknym i atletycznym młodzieńcem, a zarazem umiał zachowywać pewną estetyczną miarę w zepsuciu, co Petroniusz cenił nad wszystko.\\r\\n\\r\\n— Pozdrowienie Petroniuszowi! — rzekł młody człowiek wchodząc sprężystym krokiem do tepidarium — niech wszyscy bogowie darzą cię pomyślnością, a zwłaszcza Asklepios i Kipryda, albowiem pod ich podwójną opieką nic złego spotkać cię nie może.\\r\\n\\r\\n— Witaj w Rzymie i niech ci odpoczynek będzie słodki po wojnie — odrzekł Petroniusz wyciągając rękę spomiędzy fałd miękkiej karbassowej tkaniny, w którą był obwinięty. — Co słychać w Armenii i czy bawiąc w Azji nie zawadziłeś o Bitynię?\\r\\n\\r\\nPetroniusz był niegdyś rządcą Bitynii i co większa, rządził nią sprężyście i sprawiedliwie. Stanowiło to dziwną sprzeczność z charakterem człowieka słynnego ze swej zniewieściałości i zamiłowania do rozkoszy — dlatego lubił wspominać te czasy, albowiem stanowiły one dowód, czym by być mógł i umiał, gdyby mu się podobało.\\r\\n\\r\\n— Zdarzyło mi się być w Heraklei — odrzekł Winicjusz. — Wysłał mnie tam Korbulo z rozkazem ściągnięcia posiłków.\\r\\n\\r\\n— Ach, Heraklea! Znałem tam jedną dziewczynę z Kolchidy, za którą oddałbym wszystkie tutejsze rozwódki, nie wyłączając Poppei. Ale to dawne dzieje. Mów raczej, co słychać od ściany partyjskiej. Nudzą mnie wprawdzie te wszystkie Wologezy, Tyrydaty, Tygranesy i cała ta barbaria, która, jak twierdzi młody Arulanus, chodzi u siebie w domu jeszcze na czworakach, a tylko wobec nas udaje ludzi. Ale teraz dużo się o nich mówi w Rzymie, choćby dlatego, że niebezpiecznie mówić o czym innym.\\r\\n\\r\\n— Ta wojna źle idzie i gdyby nie Korbulo, mogłaby się zmienić w klęskę.\\r\\n\\r\\n— Korbulo! Na Bakcha! Prawdziwy to bożek wojny, istny Mars: wielki wódz, a zarazem zapalczywy, prawy i głupi. Lubię go, choćby dlatego, że Nero go się boi.\\r\\n\\r\\n— Korbulo nie jest człowiekiem głupim.\\r\\n\\r\\n— Może masz słuszność, a zresztą wszystko to jedno. Głupota, jak powiada Pyrron, w niczym nie jest gorsza od mądrości i w niczym się od niej nie różni.\\r\\n\\r\\nWinicjusz począł opowiadać o wojnie, lecz gdy Petroniusz przymknął powieki, młody człowiek, widząc jego znużoną i nieco wychudłą twarz, zmienił przedmiot rozmowy i jął wypytywać go z pewną troskliwością o zdrowie.\\r\\n\\r\\nPetroniusz otworzył znów oczy.\\r\\n\\r\\nZdrowie!… Nie. On nie czuł się zdrów. Nie doszedł jeszcze wprawdzie do tego, do czego doszedł młody Sisenna, który stracił do tego stopnia czucie, że gdy go przynoszono rano do łaźni, pytał: „Czy ja siedzę?” Ale nie był zdrów. Winicjusz oddał go oto pod opiekę Asklepiosa i Kiprydy. Ale on, Petroniusz, nie wierzy w Asklepiosa. Nie wiadomo nawet, czyim był synem ten Asklepios, czy Arsinoe, czy Koronidy, a gdy matka niepewna, cóż dopiero mówić o ojcu. Kto teraz może ręczyć nawet za swego własnego ojca!\\r\\n\\r\\nTu Petroniusz począł się śmiać, po czym mówił dalej:\\r\\n\\r\\n— Posłałem wprawdzie dwa lata temu do Epidauru trzy tuziny żywych paszkotów i kubek złota, ale wiesz dlaczego? Oto powiedziałem sobie: pomoże — nie pomoże, ale nie zaszkodzi. Jeśli ludzie składają jeszcze na świecie ofiary bogom, to jednak myślę, że wszyscy rozumują tak jak ja. Wszyscy! Z wyjątkiem może mulników, którzy najmują się podróżnym przy Porta Capena. Prócz Asklepiosa miałem także do czynienia i z asklepiadami, gdym zeszłego roku chorował trochę na pęcherz. Odprawiali za mnie inkubację. Wiedziałem, że to oszuści, ale również mówiłem sobie: co mi to szkodzi! Świat stoi na oszustwie, a życie jest złudzeniem. Dusza jest także złudzeniem. Trzeba mieć jednak tyle rozumu, by umieć rozróżnić złudzenia rozkoszne od przykrych. W moim hypocaustum każę palić cedrowym drzewem posypywanym ambrą, bo wolę w życiu zapachy od zaduchów. Co do Kiprydy, której mnie także poleciłeś, doznałem jej opieki o tyle, że mam strzykanie w prawej nodze. Ale zresztą to dobra bogini! Przypuszczam, że i ty także poniesiesz teraz prędzej czy później białe gołębie na jej ołtarz.\\r\\n\\r\\n— Tak jest — rzekł Winicjusz. — Nie dosięgnęły mnie strzały Partów, ale trafił mnie grot Amora… najniespodzianiej, o kilka stadiów od bramy miasta.\\r\\n\\r\\n— Na białe kolana Charytek! Opowiesz mi to wolnym czasem — rzekł Petroniusz.\\r\\n\\r\\n— Właśnie przyszedłem zasięgnąć twej rady — odpowiedział Markus.\\r\\n\\r\\nLecz w tej chwili weszli epilatorowie, którzy zajęli się Petroniuszem, Markus zaś zrzuciwszy tunikę wstąpił do wanny z letnią wodą, albowiem Petroniusz zaprosił go do kąpieli.\\r\\n\\r\\n— Ach, nie pytam nawet, czy masz wzajemność — odrzekł Petroniusz spoglądając na młode, jakby wykute z marmuru ciało Winicjusza. — Gdyby Lizypp był cię widział, zdobiłbyś teraz bramę wiodącą do Palatynu, jako posąg Herkulesa w młodzieńczym wieku.\\r\\n\\r\\nMłody człowiek uśmiechnął się z zadowoleniem i począł zanurzać się w wannie, wychlustywując przy tym obficie ciepłą wodę na mozaikę przedstawiającą Herę w chwili, gdy prosi Sen o uśpienie Zeusa. Petroniusz patrzył na niego zadowolonym okiem artysty.\\r\\n\\r\\nLecz gdy skończył i oddał się z kolei epilatorom, wszedł lector z puszką brązową na brzuchu i zwojami papieru w puszce.\\r\\n\\r\\n— Czy chcesz posłuchać? — spytał Petroniusz.\\r\\n\\r\\n— Jeśli to twój utwór, chętnie! — odpowiedział Winicjusz — ale jeśli nie, wolę rozmawiać. Poeci łapią dziś ludzi na wszystkich rogach ulic.\\r\\n\\r\\n— A jakże. Nie przejdziesz koło żadnej bazyliki, koło termów, koło biblioteki lub księgarni, żebyś nie ujrzał poety gestykulującego jak małpa. Agryppa, gdy tu przyjechał ze Wschodu, wziął ich za opętanych. Ale to teraz takie czasy. Cezar pisuje wiersze, więc wszyscy idą w jego ślady. Nie wolno tylko pisywać wierszy lepszych od cezara i z tego powodu boję się trochę o Lukana… Ale ja pisuję prozą, którą jednak nie częstuję ani samego siebie, ani innych. To, co lector miał czytać, to są codicilli tego biednego Fabrycjusza Wejenta.\\r\\n\\r\\n— Dlaczego „biednego”?\\r\\n\\r\\n— Bo mu powiedziano, żeby zabawił się w Odysa i nie wracał do domowych pieleszy aż do nowego rozporządzenia. Ta odyseja o tyle mu będzie lżejsza niż Odyseuszowi, że żona jego nie jest Penelopą. Nie potrzebuję ci zresztą mówić, że postąpiono głupio. Ale tu nikt inaczej rzeczy nie bierze, jak po wierzchu. To dość licha i nudna książka, którą zaczęto namiętnie czytać dopiero wówczas, gdy autor został wygnany. Teraz słychać na wszystkie strony: „Scandala! Scandala!” , i być może, że niektóre rzeczy Wejento wymyślał, ale ja, który znam miasto, znam naszych patres i nasze kobiety, upewniam cię, iż to wszystko bledsze niż rzeczywistość. Swoją drogą każdy szuka tam obecnie — siebie z obawą, a znajomych z przyjemnością. W księgarni Awirunusa stu skrybów przepisuje książkę za dyktandem — i powodzenie jej zapewnione.\\r\\n\\r\\n— Twoich sprawek tam nie ma?\\r\\n\\r\\n— Są, ale autor chybił, albowiem jestem zarazem i gorszy, i mniej płaski, niż mnie przedstawił. Widzisz, my tu dawno zatraciliśmy poczucie tego, co jest godziwe lub niegodziwe, i mnie samemu wydaje się, że tak naprawdę to tej różnicy nie ma, chociaż Seneka, Muzoniusz i Trazea udają, że ją widzą. Mnie to wszystko jedno! Na Herkulesa, mówię, jak myślę! Ale zachowałem tę wyższość, że wiem, co jest szpetne, a co piękne, a tego na przykład nasz miedzianobrody poeta, furman, śpiewak, tancerz i histrio — nie rozumie.\\r\\n\\r\\n— Żal mi jednak Fabrycjusza! To dobry towarzysz.\\r\\n\\r\\n— Zgubiła go miłość własna. Każdy go podejrzewał, nikt dobrze nie wiedział, ale on sam nie mógł wytrzymać i na wszystkie strony rozgadywał pod sekretem. Czy ty słyszałeś historię Rufinusa?\\r\\n\\r\\n— Nie.\\r\\n\\r\\n— To przejdźmy do frigidarium, gdzie wychłodniemy i gdzie ci ją opowiem.\\r\\n\\r\\nPrzeszli do frigidarium, na środku którego biła fontanna zabarwiona na kolor jasnoróżowy i roznosząca woń fiołków. Tam siadłszy w niszach wysłanych jedwabiem, poczęli się ochładzać. Przez chwilę panowało milczenie. Winicjusz patrzył czas jakiś w zamyśleniu na brązowego fauna, który przegiąwszy sobie przez ramię nimfę szukał chciwie ustami jej ust, po czym rzekł:\\r\\n\\r\\n— Ten ma słuszność. Oto co jest w życiu najlepsze.\\r\\n\\r\\n— Mniej więcej! Ale ty prócz tego kochasz wojnę, której ja nie lubię, albowiem pod namiotami paznokcie pękają i przestają być różowe. Zresztą każdy ma swoje zamiłowania. Miedzianobrody lubi śpiew, zwłaszcza swój własny, a stary Scaurus swoją wazę koryncką, która w nocy stoi przy jego łożu i którą całuje, jeśli nie może spać. Wycałował już jej brzegi. Powiedz mi, czy ty nie pisujesz wierszy?\\r\\n\\r\\n— Nie. Nie złożyłem nigdy całego heksametru.\\r\\n\\r\\n— A nie grywasz na lutni i nie śpiewasz?\\r\\n\\r\\n— Nie.\\r\\n\\r\\n— A nie powozisz?\\r\\n\\r\\n— Ścigałem się swego czasu w Antiochii, ale bez powodzenia.\\r\\n\\r\\n— Tedy jestem o ciebie spokojny. A do jakiego stronnictwa należysz w hipodromie?\\r\\n\\r\\n— Do Zielonych.\\r\\n\\r\\n— Tedy jestem zupełnie spokojny, zwłaszcza że posiadasz wprawdzie duży majątek, ale nie jesteś tak bogaty jak Pallas albo Seneka. Bo widzisz, u nas teraz dobrze jest pisać wiersze, śpiewać przy lutni, deklamować i ścigać się w cyrku, ale jeszcze lepiej, a zwłaszcza bezpieczniej jest nie pisywać wierszy, nie grać, nie śpiewać i nie ścigać się w cyrku. Najlepiej zaś jest umieć podziwiać, gdy to czyni Miedzianobrody. Jesteś pięknym chłopcem, więc ci to chyba może grozić, że Poppea zakocha się w tobie. Ale ona zbyt na to doświadczona. Miłości zażyła dość przy dwóch pierwszych mężach, a przy trzecim chodzi jej o co innego. Czy wiesz, że ten głupi Otho kocha ją dotąd do szaleństwa… Chodzi tam po skałach Hiszpanii i wzdycha, tak zaś stracił dawne przyzwyczajenia i tak przestał dbać o siebie, że na układanie fryzury wystarczy mu teraz trzy godziny dziennie. Kto by się tego spodziewał, zwłaszcza po Othonie.\\r\\n\\r\\n— Ja go rozumiem — odrzekł Winicjusz. — Ale na jego miejscu robiłbym co innego.\\r\\n\\r\\n— Co mianowicie?\\r\\n\\r\\n— Tworzyłbym wierne sobie legie z tamtejszych górali. To tędzy żołnierze ci Iberowie.\\r\\n\\r\\n— Winicjuszu! Winicjuszu! Chce mi się prawie powiedzieć, że nie byłbyś do tego zdolny. A wiesz dlaczego? Oto takie rzeczy się robi, ale się o nich nie mówi nawet warunkowo. Co do mnie, śmiałbym się na jego miejscu z Poppei, śmiałbym się z Miedzianobrodego i formowałbym sobie legie, ale nie z Iberów, tylko z Iberek. Co najwyżej, pisałbym epigramata, których bym zresztą nie odczytywał nikomu, jak ten biedny Rufinus.\\r\\n\\r\\n— Miałeś mi opowiedzieć jego historię.\\r\\n\\r\\n— Opowiem ci ją w unctuarium.\\r\\n\\r\\nAle w unctuarium uwaga Winicjusza zwróciła się na co innego, mianowicie na cudne niewolnice, które czekały tam na kąpiących się. Dwie z nich, Murzynki, podobne do wspaniałych posągów z hebanu, poczęły maścić ich ciała delikatnymi woniami Arabii, inne, biegłe w czesaniu Frygijki, trzymały w rękach, miękkich i giętkich jak węże, polerowane stalowe zwierciadła i grzebienie, dwie zaś, wprost do bóstw podobne greckie dziewczyny z Kos, czekały jako vestiplicae, aż przyjdzie chwila posągowego układania fałd na togach panów.\\r\\n\\r\\n— Na Zeusa Chmurozbiórcę! — rzekł Markus Winicjusz — jaki ty masz u siebie wybór!\\r\\n\\r\\n— Wolę wybór niż liczbę — odpowiedział Petroniusz. — Cała moja familia w Rzymie nie przenosi czterystu głów i sądzę, że do osobistej posługi chyba dorobkiewicze potrzebują większej ilości ludzi.\\r\\n\\r\\n— Piękniejszych ciał nawet i Miedzianobrody nie posiada — mówił rozdymając nozdrza Winicjusz.\\r\\n\\r\\nNa to Petroniusz odrzekł z pewną przyjazną niedbałością:\\r\\n\\r\\n— Jesteś moim krewnym, a ja nie jestem ani taki nieużyty jak Bassus, ani taki pedant jak Aulus Plaucjusz.\\r\\n\\r\\nLecz Winicjusz usłyszawszy to ostatnie imię zapomniał na chwilę o dziewczynach z Kos i podniósłszy żywo głowę, spytał:\\r\\n\\r\\n— Skąd ci przyszedł na myśl Aulus Plaucjusz? Czy wiesz, że ja, wybiwszy rękę pod miastem, spędziłem kilkanaście dni w ich domu. Zdarzyło się, że Plaucjusz nadjechał w chwili wypadku i widząc, że cierpię bardzo, zabrał mnie do siebie, tam zaś niewolnik jego, lekarz Merion, przyprowadził mnie do zdrowia. O tym właśnie chciałem z tobą mówić.\\r\\n\\r\\n— Dlaczego? Czy nie zakochałeś się wypadkiem w Pomponii? W takim razie żal mi cię: niemłoda i cnotliwa! Nie umiem sobie wyobrazić gorszego nad to połączenia. Brr!\\r\\n\\r\\n— Nie w Pomponii — eheu! — rzekł Winicjusz.\\r\\n\\r\\n— Zatem w kim?\\r\\n\\r\\n— Gdybym ja sam wiedział w kim? Ale ja nie wiem nawet dobrze, jak jej imię: Ligia czy Kallina? Nazywają ją w domu Ligią, gdyż pochodzi z narodu Ligów, a ma swoje barbarzyńskie imię: Kallina. Dziwny to dom tych Plaucjuszów. Rojno w nim, a cicho jak w gajach w Subiacum. Przez kilkanaście dni nie wiedziałem, że mieszka w nim bóstwo. Aż raz o świcie zobaczyłem ją myjącą się w ogrodowej fontannie. I przysięgam ci na tę pianę, z której powstała Afrodyta, że promienie zorzy przechodziły na wylot przez jej ciało. Myślałem, że gdy słońce zejdzie, ona rozpłynie mi się w świetle, jak rozpływa się jutrzenka. Od tej pory widziałem ją dwukrotnie i od tej pory również nie wiem, co spokój, nie wiem, co inne pragnienia, nie chcę wiedzieć, co może mi dać miasto, nie chcę kobiet, nie chcę złota, nie chcę korynckiej miedzi ani bursztynu, ani perłowca, ani wina, ani uczt, tylko chcę Ligii. Mówię ci szczerze, Petroniuszu, że tęsknię za nią, jak tęsknił ten Sen, wyobrażony na mozaice w twoim tepidarium, za Pasyteją, tęsknię po całych dniach i nocach.\\r\\n\\r\\n— Jeśli to niewolnica, to ją odkup.\\r\\n\\r\\n— Ona nie jest niewolnicą.\\r\\n\\r\\n— Czymże jest? Wyzwolenicą Plaucjusza?\\r\\n\\r\\n— Nie będąc nigdy niewolnicą, nie mogła być wyzwolona.\\r\\n\\r\\n— Więc?\\r\\n\\r\\n— Nie wiem: córką królewską czy czymś podobnym.\\r\\n\\r\\n— Zaciekawiasz mnie, Winicjuszu.\\r\\n\\r\\n— Lecz jeśli zechcesz mnie posłuchać, zaraz zaspokoję twoją ciekawość. Historia nie jest zbyt długa. Ty może osobiście znałeś Wanniusza, króla Swebów, który, wypędzony z kraju, długi czas przesiadywał tu w Rzymie, a nawet wsławił się szczęśliwą grą w kości i dobrym powożeniem. Cezar Drusus wprowadził go znów na tron. Wanniusz, który był w istocie rzeczy tęgim człowiekiem, rządził z początku dobrze i prowadził szczęśliwe wojny, później jednak począł nadto łupić ze skóry nie tylko sąsiadów, ale i własnych Swebów. Wówczas Wangio i Sido, dwaj jego siostrzeńcy, a synowie Wibiliusza, króla Hermandurów, postanowili zmusić go, by znów pojechał do Rzymu… próbować szczęścia w kości.\\r\\n\\r\\n— Pamiętam, to Klaudiuszowe, niedawne czasy.\\r\\n\\r\\n— Tak. Wybuchła wojna. Wanniusz wezwał na pomoc Jazygów, jego zaś mili siostrzeńcy Ligów, którzy, zasłyszawszy o bogactwach Wanniusza i zwabieni nadzieją łupów, przybyli w takiej liczbie, iż sam cezar Klaudiusz począł obawiać się o spokój granicy. Klaudiusz nie chciał mieszać się w wojny barbarzyńców, napisał jednak do Ateliusza Histera, który dowodził legią naddunajską, by zwracał pilne oko na przebieg wojny i nie pozwolił zamącić naszego pokoju. Hister zażądał wówczas od Ligów, by przyrzekli, iż nie przekroczą granicy, na co nie tylko zgodzili się, ale dali zakładników, między którymi znajdowała się żona i córka ich wodza… Wiadomo ci, że barbarzyńcy wyciągają na wojny z żonami i dziećmi… Otóż moja Ligia jest córką owego wodza.\\r\\n\\r\\n— Skąd to wszystko wiesz?\\r\\n\\r\\n— Mówił mi to sam Aulus Plaucjusz. Ligowie nie przekroczyli istotnie wówczas granicy, ale barbarzyńcy przychodzą jak burza i uciekają jak burza. Tak znikli i Ligowie, razem ze swymi turzymi rogami na głowach. Zbili Wanniuszowych Swebów i Jazygów, ale król ich poległ, za czym odeszli z łupami, a zakładniczki zostały w ręku Histera. Matka wkrótce umarła, dziecko zaś Hister, nie wiedząc, co z nim robić, odesłał do rządcy całej Germanii, Pomponiusza. Ów po ukończeniu wojny z Kattami wrócił do Rzymu, gdzie Klaudiusz, jak wiesz, pozwolił mu odprawić tryumf. Dziewczyna szła wówczas za wozem zwycięzcy, ale po skończonej uroczystości, ponieważ zakładniczki nie można było uważać za brankę, z kolei i Pomponiusz nie wiedział, co z nią zrobić, a wreszcie oddał ją swej siostrze, Pomponii Grecynie, żonie Plaucjusza. W tym domu, gdzie wszystko, począwszy od panów, a skończywszy na drobiu w kurniku, jest cnotliwe, wyrosła na dziewicę, niestety, tak cnotliwą jak sama Grecyna, a tak piękną, że nawet Poppea wyglądałaby przy niej jak jesienna figa przy jabłku hesperyjskim.\\r\\n\\r\\n— I co?\\r\\n\\r\\n— I powtarzam ci, że od chwili gdy widziałem, jak promienie przechodziły przy fontannie na wskroś przez jej ciało, zakochałem się bez pamięci.\\r\\n\\r\\n— Jest więc tak przezroczysta jak lampryska albo jak młoda sardynka?\\r\\n\\r\\n— Nie żartuj, Petroniuszu, a jeśli cię łudzi swoboda, z jaką ja sam o mojej żądzy mówię, wiedz o tym, że jaskrawa suknia częstokroć głębokie rany pokrywa. Muszę ci też powiedzieć, że wracając z Azji przespałem jedną noc w świątyni Mopsusa, aby mieć sen wróżebny. Otóż we śnie pojawił mi się sam Mopsus i zapowiedział, że w życiu moim nastąpi wielka przemiana przez miłość.\\r\\n\\r\\n— Słyszałem, jak Pliniusz mówił, że nie wierzy w bogów, ale wierzy w sny i być może, że ma słuszność. Moje żarty nie przeszkadzają mi też myśleć czasem, że naprawdę jest tylko jedno bóstwo, odwieczne, wszechwładne, twórcze — Venus Genitrix. Ona skupia dusze, skupia ciała i rzeczy. Eros wywołał świat z chaosu. Czy dobrze uczynił, to inna rzecz, ale gdy tak jest, musimy uznać jego potęgę, choć wolno jej nie błogosławić…\\r\\n\\r\\n— Ach, Petroniuszu! Łatwiej na świecie o filozofię niż o dobrą radę.\\r\\n\\r\\n— Powiedz mi, czego ty właściwie chcesz?\\r\\n\\r\\n— Chcę mieć Ligię. Chcę, by te moje ramiona, które obejmują teraz tylko powietrze, mogły objąć ją i przycisnąć do piersi. Chcę oddychać jej tchnieniem. Gdyby była niewolnicą, dałbym za nią Aulusowi sto dziewcząt z nogami pobielonymi wapnem na znak, że je pierwszy raz wystawiono na sprzedaż. Chcę ją mieć w domu moim dopóty, dopóki głowa moja nie będzie tak biała, jak szczyt Soracte w zimie.\\r\\n\\r\\n— Ona nie jest niewolnicą, ale ostatecznie należy do familii Plaucjusza, a ponieważ jest dzieckiem opuszczonym, może być uważana jako alumna. Plaucjusz mógłby ci ją odstąpić, gdyby chciał.\\r\\n\\r\\n— To chyba nie znasz Pomponii Grecyny. Zresztą oboje przywiązali się do niej jak do własnego dziecka.\\r\\n\\r\\n— Pomponię znam. Istny cyprys. Gdyby nie była żoną Aulusa, można by ją wynajmować jako płaczkę. Od śmierci Julii nie zrzuciła ciemnej stoli i w ogóle wygląda, jakby za życia jeszcze chodziła po łące porosłej asfodelami. Jest przy tym univira, a więc między naszymi cztero— i pięciokrotnymi rozwódkami jest zarazem Feniksem… Ale… czy słyszałeś, że Feniks jakoby naprawdę wylągł się teraz w górnym Egipcie, co mu się zdarza nie częściej jak raz na pięćset lat?\\r\\n\\r\\n— Petroniuszu! Petroniuszu! O Feniksie pogadamy kiedy indziej.\\r\\n\\r\\n— Cóż ja ci powiem, mój Marku. Znam Aula Plaucjusza, który lubo nagania mój sposób życia, ma do mnie pewną słabość, a może nawet szanuje mnie więcej od innych, wie bowiem, że nie byłem nigdy donosicielem, jak na przykład Domicjusz Afer, Tygellinus i cała zgraja przyjaciół Ahenobarba. Nie udając przy tym stoika krzywiłem się jednak nieraz na takie postępki Nerona, na które Seneka i Burrhus patrzyli przez szpary. Jeśli sądzisz, że mogę coś dla ciebie u Aulusa wyjednać — jestem na twoje usługi.\\r\\n\\r\\n— Sądzę, że możesz. Ty masz na niego wpływ, a przy tym umysł twój posiada niewyczerpane sposoby. Gdybyś się rozejrzał w położeniu i pomówił z Plaucjuszem…\\r\\n\\r\\n— Zbytnie masz pojęcie o moim wpływie i o dowcipie, ale jeśli tylko o to chodzi, pomówię z Plaucjuszem, jak tylko przeniosą się do miasta.\\r\\n\\r\\n— Oni wrócili dwa dni temu.\\r\\n\\r\\n— W takim razie pójdziemy do triclinium, gdzie czeka na nas śniadanie, a następnie, nabrawszy sił, każemy się zanieść do Plaucjusza.\\r\\n\\r\\n— Zawsześ mi był miły — odrzekł na to z żywością Winicjusz — ale teraz każę chyba ustawić wśród moich larów twój posąg — ot, taki piękny jak ten — i będę mu składał ofiary.\\r\\n\\r\\nTo rzekłszy zwrócił się w stronę posągów, które zdobiły całą jedną ścianę wonnej świetlicy, i wskazał ręką na posąg Petroniusza, przedstawiający go jako Hermesa z posochem w dłoni.\\r\\n\\r\\nPo czym dodał:\\r\\n\\r\\n— Na światło Heliosa! Jeśli „boski” Aleksander był do ciebie podobny— nie dziwić się Helenie.\\r\\n\\r\\nI w okrzyku tym było tyleż szczerości, ile pochlebstwa, Petroniusz bowiem, lubo starszy i mniej atletyczny, piękniejszy był nawet od Winicjusza. Kobiety w Rzymie podziwiały nie tylko jego giętki umysł i smak, który mu zjednał nazwę arbitra elegancji, ale i ciało. Podziw ów znać było nawet na twarzach owych dziewcząt z Kos, które układały teraz fałdy jego togi, a z których jedna, imieniem Eunice, skrycie go kochająca, patrzyła mu w oczy z pokorą i zachwytem.\\r\\n\\r\\nLecz on nie zwrócił nawet na to uwagi, jeno uśmiechnąwszy się do Winicjusza począł cytować mu w odpowiedzi wyrażenie Seneki o kobietach:\\r\\n\\r\\n— Animal impudens… etc…\\r\\n\\r\\nA następnie otoczywszy ręką jego ramiona wyprowadził go do triclinium.\\r\\n\\r\\nW unctuarium dwie greckie dziewczyny, Frygijki i dwie Murzynki poczęły uprzątać epilichnia z woniami. Lecz w tejże chwili spoza uchylonej kotary od frigidarium ukazały się głowy balneatorów i rozległo się ciche: „psst” — a na to wezwanie jedna z Greczynek, Frygijki i dwie Etiopki, poskoczywszy żywo, znikły w mgnieniu oka za kotarą. W termach rozpoczynała się chwila swawoli i rozpusty, której inspektor nie przeszkadzał, albowiem sam częstokroć brał w podobnych hulankach udział. Domyślał się ich zresztą i Petroniusz, ale jako człowiek wyrozumiały i nie lubiący karać, patrzył na nie przez szpary.\\r\\n\\r\\nW unctuarium pozostała tylko Eunice. Czas jakiś nasłuchiwała oddalających się w kierunku laconicum głosów i śmiechów, wreszcie uniósłszy wykładany bursztynem i kością słoniową stołek, na którym przed chwilą siedział Petroniusz, przysunęła się ostrożnie do jego posągu.\\r\\n\\r\\nUnctuarium pełne było słonecznego światła i kolorów bijących od tęczowych marmurów, którymi wyłożone były ściany.\\r\\n\\r\\nEunice wstąpiła na stołek — i znalazłszy się na wysokości posągu, nagle zarzuciła mu na szyję ramiona, po czym odrzuciwszy w tył swe złote włosy i tuląc różowe ciało do białego marmuru, poczęła przyciskać w uniesieniu usta do zimnych warg Petroniusza.\\r\\n\\r\\n\\r\\n\\r\\nRozdział drugi\\r\\n\\r\\nPo posiłku, który zwał się śniadaniem, a do którego dwaj towarzysze zasiedli wówczas, gdy zwykli śmiertelni byli już dawno po południowym prandium, Petroniusz zaproponował lekką drzemkę. Według niego pora była jeszcze za wczesna na odwiedziny. Są wprawdzie ludzie, którzy poczynają odwiedzać znajomych o wschodzie słońca, uważając w dodatku zwyczaj ten za stary, rzymski. Ale on, Petroniusz, uważa go za barbarzyński. Godziny popołudniowe są najwłaściwsze, nie wcześniej jednak, zanim słońce nie przejdzie w stronę świątyni Jowisza Kapitolińskiego i nie pocznie patrzeć z ukosa na Forum. Jesienią bywa jeszcze gorąco i ludzie radzi śpią po jedzeniu. Tymczasem miło jest posłuchać szumu fontanny w atrium i po obowiązkowym tysiącu kroków zdrzemnąć się w czerwonym świetle, przecedzonym przez purpurowe, na wpół zaciągnięte velarium.\\r\\n\\r\\nWinicjusz uznał słuszność jego słów i poczęli się przechadzać rozmawiając w sposób niedbały o tym, co słychać na Palatynie i w mieście, a po trochu filozofując nad życiem. Po czym Petroniusz udał się do cubiculum, lecz nie spał długo. Po upływie pół godziny wyszedł i kazawszy sobie przynieść werweny począł ją wąchać i nacierać sobie nią ręce i skronie.\\r\\n\\r\\n— Nie uwierzysz — rzekł — jak to ożywia i orzeźwia. Teraz jestem gotów.\\r\\n\\r\\nLektyka czekała już od dawna, więc wsiedli i kazali się ponieść na Vicus Patricius, do domu Aulusa. Insula Petroniusza leżała na południowym stoku Palatynu około tak zwanych Carinae, najkrótsza więc droga wypadała im poniżej Forum, lecz ponieważ Petroniusz chciał zarazem wstąpić do złotnika Idomena, wydał przeto polecenie, by niesiono ich przez Vicus Apollinis i Forum w stronę Vicus Sceleratus, na rogu którego pełno było wszelkiego rodzaju tabern.\\r\\n\\r\\nOlbrzymi Murzyni podnieśli lektykę i ruszyli, poprzedzani przez niewolników zwanych pedisequi. Petroniusz przez czas jakiś podnosił w milczeniu swe dłonie, pachnące werweną, ku nozdrzom i zdawał się nad czymś namyślać, po chwili zaś rzekł:\\r\\n\\r\\n— Przychodzi mi do głowy, że jeśli twoja leśna boginka nie jest niewolnicą, tedy mogłaby porzucić dom Plaucjuszów, a przenieść się do twego. Otoczyłbyś ją miłością i obsypał bogactwami, tak jak ja moją ubóstwioną Chryzotemis, której, mówiąc między nami, mam przynajmniej o tyle dosyć, o ile ona mnie.\\r\\n\\r\\nMarkus potrząsnął głową.\\r\\n\\r\\n— Nie? — pytał Petroniusz. — W najgorszym razie sprawa oparłaby się o cezara, a możesz być pewny, że choćby dzięki moim wpływom nasz Miedzianobrody byłby po twojej stronie.\\r\\n\\r\\n— Nie znasz Ligii! — odparł Winicjusz.\\r\\n\\r\\n— To pozwólże się zapytać, czy ty ją znasz — inaczej jak z widzenia? Mówiłżeś z nią? Wyznałżeś jej swą miłość?\\r\\n\\r\\n— Widziałem ją naprzód przy fontannie, a potem spotkałem ją dwukrotnie. Pamiętaj, że podczas pobytu w domu Aulusów mieszkałem w bocznej willi, przeznaczonej dla gości, i mając wybitą rękę nie mogłem zasiadać do wspólnego stołu. Dopiero w wigilię dnia, na który zapowiedziałem swój odjazd, spotkałem Ligię przy wieczerzy — i nie mogłem słowa do niej przemówić. Musiałem słuchać Aulusa i jego opowiadań o zwycięstwach, jakie odniósł w Brytanii, a następnie o upadku małych gospodarstw w Italii, któremu jeszcze Licyniusz Stolo starał się zapobiec. W ogóle nie wiem, czy Aulus potrafi mówić o czym innym i nie mniemaj, że zdołamy się od tego wykręcić, chyba że zechcesz słuchać o zniewieściałości czasów dzisiejszych. Oni tam mają bażanty w kurnikach, ale ich nie jedzą wychodząc z zasady, że każdy zjedzony bażant przybliża koniec potęgi rzymskiej. Drugi raz spotkałem ją koło ogrodowej cysterny ze świeżo wyrwaną trzciną w ręku, którą zanurzała kiścią w wodzie i skrapiała rosnące wokoło irysy. Spójrz na moje kolana. Na tarczę Herakla, mówię ci, że nie drżały, gdy na nasze maniple szły z wyciem chmury Partów, ale drżały przy owej cysternie. I zmieszany jak pacholę, które nosi jeszcze bullę na szyi, oczyma tylko żebrałem litości, długo nie mogąc słowa przemówić.\\r\\n\\r\\nPetroniusz spojrzał na niego jakby z pewną zazdrością.\\r\\n\\r\\n— Szczęśliwy! — rzekł. — Choćby świat i życie były jak najgorsze, jedno w nich zostanie wieczne dobro — młodość!\\r\\n\\r\\nPo chwili zaś spytał:\\r\\n\\r\\n— I nie przemówiłeś do niej?\\r\\n\\r\\n— Owszem. Oprzytomniawszy nieco, rzekłem, że wracam z Azji, żem wybił rękę pod miastem i cierpiałem srodze, ale w chwili gdy mi przychodzi porzucić ten dom gościnny, widzę, że cierpienie w nim więcej jest warte niż gdzie indziej rozkosz — choroba więcej niż gdzie indziej zdrowie. Ona słuchała słów moich także zmieszana i ze schyloną głową, kreśląc coś trzciną na szafrannym piasku. Po czym podniosła oczy, raz jeszcze spojrzała na owe skreślone znaki, raz jeszcze na mnie, jakby chcąc o coś spytać — i nagle uciekła jak hamadriada przed głupowatym faunem.\\r\\n\\r\\n— Musi mieć piękne oczy.\\r\\n\\r\\n— Jak morze — i utonąłem w nich też jak w morzu. Wierz mi, że Archipelag mniej jest błękitny. Po chwili przybiegł mały Plaucjusz i począł o coś pytać. Ale ja nie rozumiałem, o co mu chodzi.\\r\\n\\r\\n— O Atene! — zawołał Petroniusz — zdejm temu chłopcu opaskę z oczu, którą zawiązał Eros, bo inaczej rozbije sobie głowę o kolumnę świątyni Wenus.\\r\\n\\r\\nPo czym zwrócił się do Winicjusza:\\r\\n\\r\\n— O ty wiosenny pączku na drzewie życia, ty pierwsza zielona gałązko winogradu! Powinien bym zamiast do Plaucjuszów kazać cię zanieść do domu Gelocjusza, gdzie jest szkoła dla nieświadomych życia chłopców.\\r\\n\\r\\n— Czego ty właściwie chcesz?\\r\\n\\r\\n— A co skreśliła na piasku? Czy nie imię Amora, czy nie serce przeszyte jego grotem lub nie coś takiego, z czego mógłbyś poznać, że satyry szeptały już tej nimfie do ucha różne tajemnice życia? Jak można było nie spojrzeć na te znaki!\\r\\n\\r\\n— Dawniej wdziałem togę, niż myślisz — rzeki Winicjusz — i zanim nadbiegł mały Aulus, patrzyłem pilnie na te znaki. Wszakże wiem, że i w Grecji, i w Rzymie nieraz dziewczęta kreślą na piasku wyznania, których nie chcą wymówić ich usta… Ale zgadnij, co nakreśliła?\\r\\n\\r\\n— Jeśli co innego, niż przypuszczałem, to nie zgadnę.\\r\\n\\r\\n— Rybę.\\r\\n\\r\\n— Jak powiadasz?\\r\\n\\r\\n— Powiadam: rybę. Czy miało to znaczyć, że w żyłach jej zimna dotąd krew płynie — nie wiem! Ale ty, któryś mnie nazwał wiosennym pąkowiem na drzewie życia — zapewne potrafisz lepiej ten znak zrozumieć.\\r\\n\\r\\n— Carissime! O taką rzecz spytaj Pliniusza. On się zna na rybach. Gdyby stary Apicjusz żył jeszcze, może by ci także umiał coś o tym powiedzieć, albowiem zjadł w ciągu życia więcej ryb, niż może ich od razu pomieścić Zatoka Neapolitańska.\\r\\n\\r\\nLecz dalsza rozmowa urwała się, wniesiono ich bowiem na rojne ulice, na których przeszkadzał jej gwar ludzki. Przez Vicus Apollinis skręcili na Forum Romanum, gdzie w dnie pogodne przed zachodem słońca gromadziły się tłumy próżniaczej ludności, by przechadzać się wśród kolumn, opowiadać nowiny i słuchać ich, widzieć przenoszone lektyki ze znakomitymi ludźmi, a wreszcie zaglądać do sklepów złotniczych, do księgarni, do sklepów, w których zmieniano monetę, do bławatnych, brązowniczych i wszelkich innych, których pełno było w domach obejmujących część Rynku położoną naprzeciw Kapitolu. Połowa Forum, leżąca tuż pod wiszarami zamku, pogrążona była już w cieniu, natomiast kolumny położonych wyżej świątyń złociły się w blasku i na błękicie. Leżące niżej rzucały wydłużone cienie na marmurowe płyty, wszędzie zaś było ich tak pełno, że oczy gubiły się wśród nich jak w lesie. Zdawało się, że tym budowlom i kolumnom aż ciasno koło siebie. Piętrzyły się jedne nad drugimi, biegły w prawo i w lewo, wdzierały się na wzgórza, tuliły się do zamkowego muru lub jedne do drugich, na podobieństwo większych i mniejszych, grubszych i cieńszych, złotawych i białych pni, to rozkwitłych pod architrawami kwiatami akantu, to pozawijanych w jońskie rogi, to zakończonych prostym doryckim kwadratem. Nad owym lasem błyszczały barwne tryglify, z tympanów wychylały się rzeźbione postaci bogów, ze szczytów uskrzydlone złote kwadrygi zdawały się chcieć ulecieć w powietrze, w ów błękit, który zwieszał się spokojnie nad owym zbitym miastem świątyń. W środku Rynku i po brzegach płynęła rzeka ludzka: tłumy przechadzały się pod łukami bazyliki Juliusza Cezara, tłumy siedziały na schodach Kastora i Polluksa i kręciły się koło świątyńki Westy, podobne na tym wielkim marmurowym tle do różnokolorowych rojów motyli lub żuków. Z góry, przez ogromne stopnie, od strony świątyni poświęconej „Jovi Optimo Maximo”, napływały nowe fale; przy rostrach słuchano jakichś przygodnych mówców; tu i ówdzie słychać było okrzyki przekupniów sprzedających owoce, wino lub wodę pomieszaną z figowym sokiem, oszustów polecających cudowne lekarstwa, wróżbitów, odgadywaczy ukrytych skarbów, tłumaczów snów. Gdzieniegdzie z gwarem rozmów i nawoływań mieszały się dźwięki sistry, egipskiej sambuki lub greckich fletów. Gdzieniegdzie chorzy, pobożni lub stroskani nieśli do świątyń ofiary. Wśród ludzi, na kamiennych płytach, zbierały się chciwe na ofiarne ziarno, podobne do ruchomych, pstrych i ciemnych plam, stadka gołębi, to wzbijając się chwilowo z rozgłośnym szumem skrzydeł w górę, to znów zapadając na opróżnione przez tłum miejsca. Od czasu do czasu gromady ludzkie rozstępowały się przed lektykami, w których widać było wykwintne twarze kobiece lub głowy senatorów i rycerzy, o rysach jakby zakrzepłych i wyniszczonych życiem. Różnojęzyczna ludność powtarzała w głos ich imiona z dodatkiem przezwisk, szyderstw lub pochwał. Między bezładnymi grupami przeciskały się czasem postępujące miarowym krokiem oddziały żołnierzy lub wigilów czuwających nad ulicznym porządkiem. Język grecki dawał się słyszeć naokół równie często, jak łaciński.\\r\\n\\r\\nWinicjusz, który dawno nie był w mieście, patrzył z pewną ciekawością na owo rojowisko ludzkie i na owo Forum Romanum, zarazem panujące nad falą świata i zarazem tak nią zalane, że Petroniusz, który odgadł myśl towarzysza, nazwał je „gniazdem Kwirytów — bez Kwirytów”. Istotnie, miejscowy żywioł ginął niemal w tym tłumie złożonym ze wszystkich ras i narodów. Widać tu było Etiopów, olbrzymich jasnowłosych ludzi z dalekiej północy, Brytanów, Galów i Germanów, skośnookich mieszkańców Sericum, ludzi znad Eufratu i ludzi znad Indu, o brodach barwionych na kolor cegły, Syryjczyków znad brzegów Orontu, o oczach czarnych i słodkich; wyschniętych jak kość mieszkańców pustyń arabskich, Żydów z zapadłą piersią, Egipcjan z wiecznym, obojętnym uśmiechem w twarzach i Numidów, i Afrów; Greków z Hellady, którzy na równi z Rzymianami władali nad miastem, ale władali wiedzą, sztuką, rozumem i szalbierstwem, Greków z wysp i z Azji Mniejszej, i z Egiptu, i z Italii, i z Narbońskiej Galii. W tłumie niewolników z podziurawionymi uszami nie brakło i wolnej, próżniaczej ludności, którą cezar bawił, żywił, a nawet odziewał, i wolnych przybyszów, których do olbrzymiego miasta zwabiła łatwość życia i widoki fortuny; nie brakło przekupniów i kapłanów Serapisa z palmowymi gałęziami w ręku, i kapłanów Izydy, na której ołtarze znoszono więcej ofiar niż do świątyni Kapitolińskiego Jowisza, i kapłanów Kibeli, noszących w ręku złote kiście ryżu, i kapłanów wędrownych bóstw, i tanecznic wschodnich z jaskrawymi mitrami, i sprzedających amulety, i poskromców wężów, i chaldejskich magów, wreszcie ludzi bez wszelkich zajęć, którzy co tydzień zgłaszali się do spichlerzy nadtybrzańskich po zboże, bili się o loteryjne bilety w cyrkach, spędzali noce w walących się ustawicznie w zatybrzańskiej dzielnicy domach, a dnie słoneczne i ciepłe w kryptoportykach, w brudnych garkuchniach Subury, na moście Milwiusa lub przed insulami możnych, gdzie im od czasu do czasu wyrzucano resztki ze stołu niewolników.\\r\\n\\r\\nPetroniusz dobrze był znany przez te tłumy. O uszy Winicjusza obijało się ustawiczne: „Hic est!” — „To on!” — Lubiono go za hojność, a zwłaszcza popularność jego wzrosła od czasu, gdy dowiedziano się, że przemawiał przed cezarem przeciw wyrokowi śmierci wydanemu na całą familię, to jest na wszystkich bez różnicy płci i wieku niewolników prefekta Pedaniusza Sekunda, za to, iż jeden z nich zabił tego okrutnika w chwili rozpaczy. Petroniusz powtarzał wprawdzie głośno, że mu to było wszystko jedno i że przemawiał do cezara tylko prywatnie, jako arbiter elegantiarum, którego estetyczne uczucia oburzała owa barbarzyńska rzeź, godna jakichś Scytów, nie Rzymian. Niemniej lud, który wzburzył się z powodu tej rzezi, kochał od tej pory Petroniusza.\\r\\n\\r\\nLecz on o to nie dbał. Pamiętał, że ten lud kochał także i Brytanika, którego Nero otruł, i Agrypinę, którą kazał zamordować, i Oktawię, którą na Pandatarii uduszono po uprzednim otwarciu jej żył w gorącej parze, i Rubeliusza Plauta, który został wygnany, i Trazeasza, któremu każde jutro mogło przynieść wyrok śmierci. Miłość ludu mogła być uważana raczej za złą wróżbę, a sceptyczny Petroniusz był zarazem przesądny. Tłumem gardził podwójnie: i jako arystokrata, i jako esteta. Ludzie pachnący prażonym bobem, który nosili w zanadrzu, a przy tym wiecznie schrypnięci i spotnieli od gry w morę po rogach ulic i perystylach, nie zasługiwali w jego oczach na miano ludzi.\\r\\n\\r\\nNie odpowiadając też wcale ani na oklaski, ani na posyłane tu i owdzie od ust pocałunki, opowiadał Markowi sprawę Pedaniusza, drwiąc przy tym ze zmienności ulicznej hałastry, która nazajutrz po groźnym wzburzeniu oklaskiwała Nerona przejeżdżającego do świątyni Jowisza Statora. Lecz przed księgarnią Awirunusa kazał się zatrzymać i wysiadłszy zakupił ozdobny rękopis, który oddał Winicjuszowi.\\r\\n\\r\\n— To podarek dla ciebie — rzekł.\\r\\n\\r\\n— Dzięki! — odrzekł Winicjusz. Po czym spojrzawszy na tytuł zapytał: — Satyricon. To coś nowego. Czyje to?\\r\\n\\r\\n— Moje. Ale ja nie chcę iść śladem Rufinusa, którego historię miałem ci opowiedzieć, ani też śladem Fabrycjusza Wejenta, dlatego nikt o tym nie wie, ty zaś nikomu nie mów.\\r\\n\\r\\n— A mówiłeś, że nie piszesz wierszy — rzekł Winicjusz zaglądając do środka — tu zaś widzę prozę gęsto nimi przeplataną.\\r\\n\\r\\n— Jak będziesz czytał, zwróć uwagę na ucztę Trymalchiona. Co do wierszy, zbrzydły mi od czasu, jak Nero pisze epos. Witeliusz, widzisz, chcąc sobie ulżyć, używa pałeczki z kości słoniowej, którą zasuwa sobie w gardło; inni posługują się piórami flamingów maczanymi w oliwie lub w odwarze macierzanki — ja zaś odczytuję poezje Nerona — i skutek jest natychmiastowy. Mogę je potem chwalić, jeśli nie z czystym sumieniem, to z czystym żołądkiem.\\r\\n\\r\\nTo rzekłszy zatrzymał znów lektykę przed złotnikiem Idomenem i załatwiwszy sprawę gemm kazał nieść lektykę wprost do domu Aulusa.\\r\\n\\r\\n— Po drodze opowiem ci na dowód, co jest miłość własna autorska, historię Rufinusa — rzekł.\\r\\n\\r\\nLecz zanim ją rozpoczął, skręcili na Vicus Patricius i niebawem znaleźli się przed mieszkaniem Aulusa. Młody i tęgi ianitor otworzył im drzwi wiodące do ostium, nad którymi sroka, zamknięta w klatce, witała ich wrzaskliwie słowem: „Salve!”\\r\\n\\r\\nPo drodze z drugiej sieni, zwanej ostium, do właściwego atrium, Winicjusz rzekł:\\r\\n\\r\\n— Czyś zauważył, że odźwierny tu bez łańcuchów?\\r\\n\\r\\n— To dziwny dom — odpowiedział półgłosem Petroniusz — Pewno ci wiadomo, że Pomponię Grecynę podejrzewano o wyznawanie wschodniego zabobonu, polegającego na czci jakiegoś Chrestosa. Zdaje się, że przysłużyła się jej Kryspinilla, która nie może darować Pomponii, że jeden mąż wystarczył jej na całe życie. — Univira!… Łatwiej dziś w Rzymie o półmisek rydzów z Noricum. Sądzono ją sądem domowym…\\r\\n\\r\\n— Masz słuszność, że to dziwny dom. Później opowiem ci, com tu słyszał i widział.\\r\\n\\r\\nTymczasem znaleźli się w atrium. Przełożony nad nim niewolnik, zwany atriensis, wysłał nomenclatora, by oznajmił gości, jednocześnie zaś służba podsunęła im krzesła i stołeczki pod nogi. Petroniusz, który wyobrażając sobie, że w tym surowym domu panuje wieczny smutek, nigdy w nim nie bywał, spoglądał naokół z pewnym zdziwieniem i jakby z poczuciem zawodu, albowiem atrium czyniło raczej wesołe wrażenie. Z góry przez duży otwór wpadał snop jasnego światła, łamiącego się w tysiące skier na wodotrysku. Kwadratowa sadzawka z fontanną w środku, przeznaczona do przyjmowania dżdżu wpadającego w czasie niepogody przez górny otwór, a zwana impluvium, otoczona była anemonami i liliami. Szczególnie w liliach widocznie kochano się w domu, gdyż były ich całe kępy, i białych, i czerwonych, i wreszcie szafirowych irysów, których delikatne płatki były jakby posrebrzone od wodnego pyłu. Wśród mokrych mchów, w których ukryte były donice z liliami, i wśród pęków liści widniały brązowe posążki, przedstawiające dzieci i ptactwo wodne. W jednym rogu odlana również z brązu łania pochylała swą zaśniedziałą od wilgoci, zielonawą głowę ku wodzie, jakby się chciała napić. Podłoga atrium była z mozaiki; ściany, częścią wykładane czerwonym marmurem, częścią malowane w drzewa, ryby, ptaki i gryfy, nęciły oczy grą kolorów. Odrzwia do bocznych izb zdobne były żółwiowcem lub nawet kością słoniową; przy ścianach, między drzwiami, stały posągi przodków Aulusa. Wszędy znać było spokojny dostatek, daleki od zbytku, ale szlachetny i pewny siebie.\\r\\n\\r\\nPetroniusz, który mieszkał nierównie okazalej i wykwintniej, nie mógł tu jednak znaleźć żadnej rzeczy, która by raziła jego smak — i właśnie zwrócił się z tą uwagą do Winicjusza, gdy wtem niewolnik velarius odsunął kotarę dzielącą atrium od tablinum i w głębi domu ukazał się nadchodzący śpiesznie Aulus Plaucjusz.\\r\\n\\r\\nBył to człowiek zbliżający się do wieczornych dni życia, z głową pobieloną szronem, ale czerstwy, o twarzy energicznej, nieco za krótkiej, ale też nieco podobnej do głowy orła. Tym razem malowało się na niej pewne zdziwienie, a nawet niepokój, z powodu niespodziewanego przybycia Neronowego przyjaciela, towarzysza i zausznika.\\r\\n\\r\\nLecz Petroniusz był nadto światowcem i nadto bystrym człowiekiem, by tego nie zauważyć, zatem po pierwszych powitaniach oznajmił z całą wymową i swobodą, na jaką było go stać, że przychodzi podziękować za opiekę, jakiej w tym domu doznał syn jego siostry, i że jedynie wdzięczność jest powodem jego odwiedzin, do których zresztą ośmieliła go dawna z Aulusem znajomość.\\r\\n\\r\\nAulus zapewnił go ze swej strony, iż miłym jest gościem, a co do wdzięczności, oświadczył, że sam się do niej poczuwa, chociaż zapewne Petroniusz nie domyśla się jej powodów.\\r\\n\\r\\nJakoż Petroniusz nie domyślał się ich rzeczywiście. Próżno, podniósłszy swe orzechowe oczy w górę, biedził się, by sobie przypomnieć najmniejszą usługę oddaną Aulusowi lub komukolwiek. Nie przypomniał sobie żadnej, prócz tej chyba, którą zamierzał wyświadczyć Winicjuszowi. Mimo woli mogło się wprawdzie coś podobnego zdarzyć, ale tylko mimo woli.\\r\\n\\r\\n— Kocham i cenię bardzo Wespazjana — odrzekł Aulus — któremu uratowałeś życie, gdy raz zdarzyło mu się nieszczęście usnąć przy słuchaniu wierszy cezara.\\r\\n\\r\\n— Zdarzyło mu się szczęście — odrzekł Petroniusz — bo ich nie słyszał, nie przeczę jednak, że mogło się ono skończyć nieszczęściem. Miedzianobrody chciał mu koniecznie posłać centuriona z przyjacielskim zleceniem, by sobie otworzył żyły.\\r\\n\\r\\n— Ty zaś, Petroniuszu, wyśmiałeś go.\\r\\n\\r\\n— Tak jest, a raczej przeciwnie: powiedziałem mu, że jeśli Orfeusz umiał pieśnią usypiać dzikie bestie, jego tryumf jest równy, skoro potrafił uśpić Wespazjana. Ahenobarbowi można przyganiać pod warunkiem, żeby w małej przyganie mieściło się wielkie pochlebstwo. Nasza miłościwa Augusta, Poppea, rozumie to doskonale.\\r\\n\\r\\n— Niestety, takie to czasy — odrzekł Aulus. — Brak mi na przodzie dwóch zębów, które mi wybił kamień rzucony ręką Brytana, i przez to mowa moja stała się świszczącą, a jednak najszczęśliwsze chwile mego życia spędziłem w Brytanii…\\r\\n\\r\\n— Bo zwycięskie — dorzucił Winicjusz.\\r\\n\\r\\nLecz Petroniusz zląkłszy się, by stary wódz nie zaczął opowiadać o dawnych swych wojnach, zmienił przedmiot rozmowy. Oto w okolicy Praeneste wieśniacy znaleźli martwe wilcze szczenię o dwu głowach, w czasie zaś onegdajszej burzy piorun oberwał narożnik w świątyni Luny, co było rzeczą, ze względu na spóźnioną jesień, niesłychaną. Niejaki też Kotta, który mu to opowiadał, dodawał zarazem, iż kapłani tejże świątyni przepowiadają z tego powodu upadek miasta lub co najmniej ruinę wielkiego domu, która tylko nadzwyczajnymi ofiarami da się odwrócić.\\r\\n\\r\\nAulus wysłuchawszy opowiadania wyraził zdanie, że takich oznak nie można jednak lekceważyć. Że bogowie mogą być zgniewani przebraną miarą zbrodni, w tym nie masz nic dziwnego — a w takim razie ofiary błagalne są zupełnie na miejscu.\\r\\n\\r\\nNa to Petroniusz rzekł:\\r\\n\\r\\n— Twój dom, Plaucjuszu, nie jest zbyt wielki, choć mieszka w nim wielki człowiek; mój jest wprawdzie za duży na tak lichego właściciela, ale również mały. A jeśli chodzi o ruinę jakiegoś tak wielkiego, jak na przykład domus transitoria, to czy opłaci się nam składać ofiary, by tę ruinę odwrócić?\\r\\n\\r\\nPlaucjusz nie odpowiedział na to pytanie, która to ostrożność dotknęła nawet nieco Petroniusza, albowiem przy całym swym braku poczucia różnicy między złem a dobrem nie był nigdy donosicielem i można z nim było rozmawiać z zupełnym bezpieczeństwem. Za czym zmienił znów rozmowę i począł wychwalać mieszkanie Plaucjuszowe oraz dobry smak panujący w domu.\\r\\n\\r\\n— Stara to siedziba — odrzekł Plaucjusz — w której nic nie zmieniłem od czasu, jakem ją odziedziczył.\\r\\n\\r\\nPo odsunięciu kotary dzielącej atrium od tablinum dom otwarty był na przestrzał, tak że przez tablinum, przez następny perystyl i leżącą za nim salę, zwaną oecus, wzrok biegł aż do ogrodu, który widniał z dala jak jasny obraz, ujęty w ciemną ramę. Wesołe dziecinne śmiechy dolatywały stamtąd do atrium.\\r\\n\\r\\n— Ach, wodzu — rzekł Petroniusz — pozwól nam posłuchać z bliska tego szczerego śmiechu, o który dziś tak trudno.\\r\\n\\r\\n— Chętnie — odrzekł powstając Plaucjusz. — To mój mały Aulus i Ligia bawią się w piłki. Ale co do śmiechu, mniemam, Petroniuszu, że całe życie schodzi ci na nim.\\r\\n\\r\\n— Życie jest śmiechu warte, więc się śmieję — odpowiedział Petroniusz — tu jednak śmiech brzmi inaczej.\\r\\n\\r\\n— Petroniusz — dodał Winicjusz — nie śmieje się zresztą po całych dniach, ale raczej po całych nocach.\\r\\n\\r\\nTak rozmawiając przeszli przez długość domu i znaleźli się w ogrodzie, gdzie Ligia i mały Aulus bawili się piłkami, które niewolnicy wyłącznie do tej zabawy przeznaczeni, zwani spheristae, zbierali z ziemi i podawali im do rąk. Petroniusz rzucił szybkie, przelotne spojrzenie na Ligię, mały Aulus ujrzawszy Winicjusza przybiegł się z nim witać, ów zaś przechodząc schylił głowę przed piękną dziewczyną, która stała z piłką w ręku, z włosem nieco rozwianym, trochę zdyszana i zarumieniona.\\r\\n\\r\\nLecz w ogrodowym triclinium, zacienionym przez bluszcze, winograd i kozie ziele, siedziała Pomponia Grecyna; poszli się więc z nią witać. Petroniuszowi, jakkolwiek nie uczęszczał do domu Plaucjuszów, była ona znajoma, albowiem widywał ją u Antystii, córki Rubeliusza Plauta, a dalej w domu Seneków i u Poliona. Nie mógł też oprzeć się pewnemu podziwowi, jakim przejmowała go jej twarz smutna, ale pogodna, szlachetność jej postawy, ruchów, słów. Pomponia mąciła do tego stopnia jego pojęcia o kobietach, że ów zepsuty do szpiku kości i pewny siebie, jak nikt w całym Rzymie, człowiek nie tylko odczuwał dla niej pewien rodzaj szacunku, ale nawet tracił poniekąd pewność siebie. I teraz oto dziękując jej za opiekę nad Winicjuszem wtrącał jakby mimo woli wyraz: „domina”, który nigdy nie przychodził mu na myśl, gdy na przykład rozmawiał z Kalwią Kryspinillą, ze Skrybonią, z Walerią, Soliną i innymi niewiastami z wielkiego świata. — Po przywitaniu i złożeniu podzięki począł też zaraz narzekać, że Pomponię widuje się tak rzadko, że jej nie można spotkać ni w cyrku, ni w amfiteatrze, na co odpowiedziała mu spokojnie, położywszy dłoń na dłoni męża:\\r\\n\\r\\n— Starzejemy się i oboje lubimy coraz więcej domowe zacisze.\\r\\n\\r\\nPetroniusz chciał przeczyć, lecz Aulus Plaucjusz dodał swoim świszczącym głosem:\\r\\n\\r\\n— I coraz nam bardziej obco między ludźmi, którzy nawet naszych bogów rzymskich greckimi nazywają imionami.\\r\\n\\r\\n— Bogowie stali się od pewnego czasu tylko retorycznymi figurami — odrzekł niedbale Petroniusz — że zaś retoryki uczyli nas Grecy, przeto mnie samemu łatwiej na przykład powiedzieć: Hera niż Juno.\\r\\n\\r\\nTo rzekłszy zwrócił oczy na Pomponię, jakby na znak, że wobec niej żadne inne bóstwo nie mogło mu przyjść na myśl, a następnie jął przeczyć temu, co mówiła o starości: „Ludzie starzeją się wprawdzie prędko, ale tacy, którzy żyją zgoła innym życiem, a prócz tego są twarze, o których Saturn zdaje się zapominać.” Petroniusz mówił to z pewną nawet szczerością, albowiem Pomponia Grecyna, jakkolwiek schodziła z południa życia, zachowała niezwykłą świeżość cery, a że głowę miała małą i twarz drobną, chwilami więc, mimo swej ciemnej sukni, mimo powagi i smutku, czyniła wrażenie kobiety zupełnie młodej.\\r\\n\\r\\nTymczasem mały Aulus, który podczas pobytu Winicjusza w domu zaprzyjaźnił się był z nim nadzwyczajnie, zbliżywszy się począł go zapraszać do gry w piłkę. Za chłopcem weszła do triclinium i Ligia. Pod firanką bluszczów, ze światełkami drgającymi na twarzy, wydała się teraz Petroniuszowi ładniejszą niż na pierwszy rzut oka i istotnie podobną do jakiejś nimfy. Że zaś nie przemówił do niej dotąd, więc podniósł się, pochylił przed nią głowę i zamiast zwykłych wyrazów powitania począł cytować słowa, którymi Odys powitał Nauzykaę:\\r\\n\\r\\n\\r\\nNie wiem, czyliś jest bóstwem, czy panną śmiertelną,\\r\\nLecz jeśliś jest mieszkanką ziemskiego padołu,\\r\\nBłogosławiony ojciec z matką twą pospołu,\\r\\nBłogosławieni bracia .\\r\\n\\r\\nNawet Pomponii podobała się wykwintna grzeczność tego światowca. Co do Ligii, słuchała zmieszana i zapłoniona, nie śmiąc oczu podnieść. Lecz stopniowo w kątach jej ust począł drgać swawolny uśmiech, na twarzy znać było walkę między dziewczęcym zawstydzeniem a chęcią odpowiedzi — i widocznie chęć ta przemogła, spojrzawszy bowiem nagle na Petroniusza, odpowiedziała mu słowami tejże Nauzykai, cytując je jednym tchem i trochę jak wydawaną lekcję:\\r\\n\\r\\n\\r\\nNie byle kto ty jesteś — i nie byle głowa!\\r\\n\\r\\nPo czym, zawróciwszy w miejscu, uciekła, jak ucieka spłoszony ptak.\\r\\n\\r\\nTeraz na Petroniusza przyszła kolej zdziwienia — nie spodziewał się bowiem usłyszeć Homerowego wiersza w ustach dziewczyny, o której barbarzyńskim pochodzeniu był przez Winicjusza uprzedzony. Spojrzał też pytającym wzrokiem na Pomponię, lecz ta nie mogła mu dać odpowiedzi, patrzyła bowiem w tej chwili, uśmiechając się, na dumę, jaka odbiła się w obliczu starego Aulusa.\\r\\n\\r\\nOn zaś nie umiał tej dumy ukryć. Naprzód przywiązał się był do Ligii jak do własnego dziecka, a po wtóre, mimo swych starorzymskich uprzedzeń, które kazały mu przeciw greczyźnie i jej rozpowszechnieniu piorunować, uważał ją za szczyt towarzyskiej ogłady. Sam nie mógł się jej nigdy dobrze nauczyć, nad czym skrycie bolał, rad był więc teraz, że temu wytwornemu panu, a zarazem i literatowi, który gotów był uważać dom jego za barbarzyński, odpowiedziano w nim językiem i wierszem Homera.\\r\\n\\r\\n— Jest w domu pedagogus Grek — rzekł zwracając się do Petroniusza — który uczy naszego chłopaka, a dziewczyna przysłuchuje się lekcjom. Pliszka to jeszcze, ale miła pliszka, do której nawykliśmy oboje.\\r\\n\\r\\nPetroniusz patrzył teraz poprzez skręty bluszczów i kapryfolium na ogród i na bawiącą się trójkę. Winicjusz zrzucił togę i w tunice tylko podbijał w górę piłkę, którą stojąca naprzeciw z wzniesionymi ramionami Ligia usiłowała schwytać. Dziewczyna na pierwszy rzut oka nie uczyniła wielkiego na Petroniuszu wrażenia. Wydała mu się zbyt szczupła. Lecz od chwili gdy w triclinium spojrzał na nią bliżej, pomyślał sobie, że tak jednak mogłaby wyglądać jutrzenka — i jako znawca zrozumiał, że jest w niej coś niezwykłego. Wszystko zauważył i wszystko ocenił: więc i twarz różową i przezroczą, i świeże usta, jakby do pocałunku złożone, i niebieskie jak lazur mórz oczy, i alabastrową białość czoła, i bujność ciemnych włosów przeświecających na skrętach odblaskiem bursztynu albo korynckiej miedzi, i lekką szyję, i „boską” spadzistość ramion, i całą postać giętką, smukłą, młodą młodością maju i świeżo rozkwitłych kwiatów. Zbudził się w nim artysta i czciciel piękności, który odczuł, że pod posągiem tej dziewczyny można by podpisać: „Wiosna” . — Nagle przypomniał sobie Chryzotemis i wziął go pusty śmiech. Wydała mu się razem ze swoim złotym pudrem na włosach i uczernionymi brwiami bajecznie zwiędłą, czymś w rodzaju pożółkłej i roniącej płatki róży. A jednak tej Chryzotemis zazdrościł mu cały Rzym. Następnie przypomniał sobie Poppeę — i owa przesławna Poppea również wydała mu się bezduszną woskową maską. W tej dziewczynie o tanagryjskich kształtach była nie tylko wiosna — była i promienista „Psyche”, która przeświecała przez jej różane ciało, jak promyk prześwieca przez lampę.\\r\\n\\r\\n„Winicjusz ma słuszność — pomyślał — a moja Chryzotemis jest stara, stara… jak Troja!”\\r\\n\\r\\nPo czym zwrócił się do Pomponii Grecyny — i wskazawszy na ogród, rzekł:\\r\\n\\r\\n— Rozumiem teraz, domina, że wobec takich dwojga wolicie dom od uczt na Palatynie i cyrku.\\r\\n\\r\\n— Tak — odpowiedziała zwracając oczy w stronę małego Aulusa i Ligii.\\r\\n\\r\\nA stary wódz począł opowiadać historię dziewczyny i to, co słyszał przed laty od Ateliusza Histera o siedzącym w mrokach północy narodzie Ligów.\\r\\n\\r\\nTamci zaś skończyli grać w piłkę i przez czas jakiś chodzili po piasku ogrodowym, odbijając na czarnym tle mirtów i cyprysów jak trzy białe posągi. Ligia trzymała małego Aulusa za rękę. Pochodziwszy nieco, siedli na ławce przy piscinie zajmującej środek ogrodu. Lecz po chwili Aulus zerwał się, by płoszyć ryby w przezroczej wodzie. Winicjusz zaś prowadził dalej rozmowę zaczętą w czasie przechadzki:\\r\\n\\r\\n— Tak jest — mówił niskim, drgającym głosem. — Zaledwiem zrzucił pretekstę, wysłano mnie do azjatyckich legii. Miastam nie zaznał — ani życia, ani miłości. Umiem na pamięć trochę Anakreonta i Horacjusza, ale nie potrafiłbym tak jak Petroniusz mówić wierszy wówczas, gdy rozum niemieje z podziwu i własnych słów znaleźć nie może. Chłopcem będąc chodziłem do szkoły Muzoniusza, który mawiał nam, że szczęście polega na tym, by chcieć tego, czego chcą bogi — a zatem od naszej woli zależy. Ja jednak myślę, że jest inne, większe i droższe, które od woli nie zależy, bo je tylko miłość dać może. Szukają tego szczęścia sami bogowie, więc i ja, o Ligio, którym nie zaznał dotąd miłości, idąc w ich ślady szukam także tej, która by mi szczęście dać chciała…\\r\\n\\r\\nUmilkł i przez czas jakiś słychać było tylko lekki plusk wody, w którą mały Aulus ciskał kamyki płosząc nimi ryby. Po chwili jednak Winicjusz znów mówić począł głosem jeszcze miększym i cichszym:\\r\\n\\r\\n— Wszak znasz Wespazjanowego syna, Tytusa? Mówią, że zaledwie z chłopięcego wieku wyszedłszy pokochał tak Berenikę, iż omal tęsknota nie wyssała mu życia… Tak i ja bym umiał pokochać, o Ligio!… Bogactwo, sława, władza — czczy dym! marność! Bogaty znajdzie bogatszego od siebie, sławnego zaćmi cudza większa sława, potężnego potężniejszy pokona… Lecz zali sam cezar, zali który bóg nawet może doznawać większej rozkoszy lub być szczęśliwszym niż prosty śmiertelnik, w chwili gdy mu przy piersi dyszy pierś droga lub gdy całuje usta kochane… Więc miłość z bogami nas równa — o Ligio!…\\r\\n\\r\\nA ona słuchała w niepokoju, w zdziwieniu i zarazem tak, jakby słuchała głosu greckiej fletni lub cytry. Zdawało się jej chwilami, że Winicjusz śpiewa jakąś pieśń dziwną, która sączy się w jej uszy, porusza w niej krew, a zarazem przejmuje serce omdleniem, strachem i jakąś niepojętą radością… Zdawało jej się też, że on mówi coś takiego, co w niej już było poprzednio, ale z czego nie umiała sobie zdać sprawy. Czuła, że on w niej coś budzi, co drzemało dotąd, i że w tej chwili zamglony sen zmienia się w kształt coraz wyraźniejszy, bardziej upodobany i śliczny.\\r\\n\\r\\nTymczasem słońce przetoczyło się dawno za Tyber i stanęło nisko nad Janikulskim wzgórzem. Na nieruchome cyprysy padało czerwone światło — i całe powietrze było nim przesycone. Ligia podniosła swoje błękitne, jakby rozbudzone ze snu oczy na Winicjusza i nagle — w wieczornych odblaskach, pochylony nad nią, z prośbą drgającą w oczach, wydał się jej piękniejszy od wszystkich ludzi i od wszystkich greckich i rzymskich bogów, których posągi widywała na frontonach świątyń. On zaś objął z lekka palcami jej rękę powyżej kostki i pytał:\\r\\n\\r\\n— Zali ty nie odgadujesz, Ligio, czemu ja mówię to tobie?…\\r\\n\\r\\n— Nie — odszeptała tak cicho, że Winicjusz zaledwie dosłyszał.\\r\\n\\r\\nLecz nie uwierzył jej i przyciągając coraz silniej jej rękę, byłby ją przyciągnął do serca, bijącego jak młotem pod wpływem żądzy rozbudzonej przez cudną dziewczynę — i byłby wprost do niej zwrócił palące słowa, gdyby nie to, że na ścieżce, ujętej w ramy mirtów, ukazał się stary Aulus, który zbliżywszy się rzekł:\\r\\n\\r\\n— Słońce zachodzi, więc strzeżcie się wieczornego chłodu i nie żartujcie z Libityną…\\r\\n\\r\\n— Nie — odrzekł Winicjusz — nie wdziałem dotąd togi i nie poczułem chłodu.\\r\\n\\r\\n— A oto już ledwie pół tarczy zza wzgórz wygląda — odpowiedział stary wojownik. — Bogdaj to słodki klimat Sycylii, gdzie wieczorami lud zbiera się na rynkach, aby chóralnym śpiewem żegnać zachodzącego Feba.\\r\\n\\r\\nI zapomniawszy, że przed chwilą sam ostrzegał przed Libityną, począł opowiadać o Sycylii, gdzie miał swe posiadłości i duże gospodarstwo rolne, w którym się kochał. Wspomniał też, że nieraz przychodziło mu na myśl przenieść się do Sycylii i tam dokonać spokojnie życia. Dość ma zimowych szronów ten, komu zimy ubieliły już głowę. Jeszcze liść nie opada z drzew i nad miastem śmieje się niebo łaskawie, ale gdy winograd pożółknie, gdy śnieg spadnie w Górach Albańskich, a bogowie nawiedzą przejmującym wichrem Kampanię, wówczas kto wie, czy z całym domem nie przeniesie się do swojej zacisznej wiejskiej sadyby.\\r\\n\\r\\n— Miałżebyś chęć opuścić Rzym, Plaucjuszu? — spytał z nagłym niepokojem Winicjusz.\\r\\n\\r\\n— Chęć tę mam dawno — odpowiedział Aulus — bo tam spokojniej i bezpieczniej.\\r\\n\\r\\nI jął znowu wychwalać swoje sady, stada, dom ukryty w zieleni i wzgórza porosłe tymem i cząbrami, wśród których brzęczą roje pszczół. Lecz Winicjusz nie zważał na tę bukoliczną nutę — i myśląc tylko o tym, że może utracić Ligię, spoglądał w stronę Petroniusza, jakby od niego jedynie wyglądał ratunku.\\r\\n\\r\\nTymczasem Petroniusz siedząc przy Pomponii lubował się widokiem zachodzącego słońca, ogrodu i stojących przy sadzawce ludzi. Białe ich ubrania na ciemnym tle mirtów świeciły złotem od wieczornych blasków. Na niebie zorza poczęła zabarwiać się purpurą, fioletem i mienić się na kształt opalu. Strop nieba stał się liliowy. Czarne sylwetki cyprysów uczyniły się jeszcze wyrazistsze niż w dzień biały, zaś w ludziach, w drzewach i w całym ogrodzie zapanował spokój wieczorny.\\r\\n\\r\\nPetroniusza uderzył ten spokój i uderzył go zwłaszcza w ludziach. W twarzy Pomponii, starego Aulusa, ich chłopca i Ligii — było coś, czego nie widywał w tych twarzach, które go co dzień, a raczej co noc otaczały: było jakieś światło, jakieś ukojenie i jakaś pogoda płynąca wprost z takiego życia, jakim tu wszyscy żyli. I z pewnym zdziwieniem pomyślał, że jednak mogła istnieć piękność i słodycz, których on, wiecznie goniący za pięknością i słodyczą, nie zaznał. Myśli tej nie umiał ukryć w sobie i zwróciwszy się do Pomponii rzekł:\\r\\n\\r\\n— Rozważam w duszy, jak odmienny jest wasz świat od tego świata, którym włada nasz Nero.\\r\\n\\r\\nOna zaś podniosła swoją drobną twarz ku zorzy wieczornej i odrzekła z prostotą:\\r\\n\\r\\n— Nad światem włada nie Nero — ale Bóg.\\r\\n\\r\\nNastała chwila milczenia. W pobliżu triclinium dały się słyszeć w alei kroki starego wodza, Winicjusza, Ligii i małego Aula — lecz nim nadeszli, Petroniusz spytał jeszcze:\\r\\n\\r\\n— A więc ty wierzysz w bogi, Pomponio?\\r\\n\\r\\n— Wierzę w Boga, który jest jeden, sprawiedliwy i wszechmocny — odpowiedziała żona Aula Plaucjusza.\\r\\n\\r\\n\\r\\n\\r\\nRozdział trzeci\\r\\n\\r\\nWierzy w Boga, który jest jeden, wszechmocny i sprawiedliwy — powtórzył Petroniusz, w chwili gdy znów znalazł się w lektyce sam na sam z Winicjuszem. — Jeśli jej Bóg jest wszechmocny, tedy rządzi życiem i śmiercią; a jeśli jest sprawiedliwy, tedy słusznie zsyła śmierć. Czemu więc Pomponia nosi żałobę po Julii? Żałując Julii przygania swemu Bogu. Muszę to rozumowanie powtórzyć naszej miedzianobrodej małpie, uważam bowiem, że w dialektyce dorównywam Sokratesowi. Co do kobiet, zgadzam się, że każda posiada trzy lub cztery dusze, ale żadna nie ma duszy rozumnej. Niechby Pomponia rozmyślała sobie z Seneką lub z Kornutusem nad tym, czym jest ich wielki Logos… Niechby razem wywoływali cienie Ksenofanesa, Parmenida, Zenona i Platona, które nudzą się tam w kimeryjskich krainach jak czyże w klatce. Ja chciałem mówić z nią i z Plaucjuszem o czym innym. Na święty brzuch egipskiej Izys! Gdybym im tak po prostu powiedział, po cośmy przyszli, przypuszczam, że cnota ich zadźwięczałaby jak miedziana tarcza, w którą ktoś pałką uderzy. I nie śmiałem! Dasz wiarę, Winicjuszu, żem nie śmiał! Pawie są piękne ptaki, ale krzyczą zbyt przeraźliwie. Zląkłem się krzyku. Muszę jednak pochwalić twój wybór. Istna „różanopalca Jutrzenka”… i wiesz, co mi także przypomniała? Wiosnę! — i to nie naszą w Italii, gdzie ledwie tu i ówdzie jabłoń pokryje się kwiatem, a oliwki szarzeją, jak szarzały, ale tę wiosnę, którą niegdyś widziałem w Helwecji, młodą, świeżą, jasnozieloną… Na tę bladą Selenę — nie dziwię ci się, Marku — wiedz jednak, że Dianę miłujesz i że Aulus i Pomponia gotowi cię rozszarpać, jak niegdyś psy rozszarpały Akteona.\\r\\n\\r\\nWinicjusz, nie podnosząc głowy, przez chwilę milczał, po czym jął mówić przerywanym przez żądzę głosem:\\r\\n\\r\\n— Pragnąłem jej poprzednio, a teraz pragnę jeszcze więcej. Gdym objął jej rękę, owionął mnie ogień… Muszę ją mieć. Gdybym był Zeusem, otoczyłbym ją chmurą, jak on otoczył Io, lub spadłbym na nią dżdżem, jak on spadł na Danae. Chciałbym całować jej usta aż do bólu! Chciałbym słyszeć jej krzyk w moich ramionach. Chciałbym zabić Aula i Pomponię, a ją porwać i zanieść na ręku do mego domu. Nie będę dziś spał. Rozkażę ćwiczyć którego z niewolników i będę słuchał jego jęków…\\r\\n\\r\\n— Uspokój się — rzekł Petroniusz. — Masz zachcianki cieśli z Subury.\\r\\n\\r\\n— Wszystko mi jedno. Muszę ją mieć. Udałem się do ciebie po radę, lecz jeśli ty jej nie znajdziesz, znajdę ją sam… Aulus uważa Ligię za córkę, czemuż bym ja miał patrzeć na nią jak na niewolnicę? Więc skoro nie ma innej drogi, niechże oprzędzie drzwi mego domu, niech je namaści wilczym tłuszczem i niechaj siędzie jako żona przy moim ognisku.\\r\\n\\r\\n— Uspokój się, szalony potomku konsulów. Nie po to sprowadzamy barbarzyńców na sznurach za naszymi wozami, byśmy mieli zaślubiać ich córki. Strzeż się ostateczności. Wyczerpnij proste, uczciwe sposoby i zostaw sobie i mnie czas do namysłu. Mnie także Chryzotemis wydawała się córką Jowisza, a jednak nie zaślubiłem jej — tak jak i Nero nie zaślubił Akte, choć ją czyniono córką króla Attala… Uspokój się… Pomyśl, że jeśli ona zechce opuścić Aulusów dla ciebie, oni nie mają prawa jej wstrzymać, wiedz zaś o tym, że nie tylko sam gorejesz, bo i w niej Eros rozniecił płomień… Jam to widział, a mnie należy wierzyć. Miej cierpliwość. Na wszystko jest sposób, ale dziś i tak już za dużo myślałem, a to mnie nuży. Natomiast przyrzekam ci, że jutro pomyślę jeszcze o twojej miłości, i chyba Petroniusz nie byłby Petroniuszem, gdyby jakiegoś środka nie znalazł.\\r\\n\\r\\nUmilkli znów obaj — wreszcie po niejakim czasie Winicjusz rzekł już spokojniej:\\r\\n\\r\\n— Dziękuję ci i niech Fortuna szczodrą ci będzie.\\r\\n\\r\\n— Bądź cierpliwy.\\r\\n\\r\\n— Dokąd się nieść kazałeś?\\r\\n\\r\\n— Do Chryzotemis…\\r\\n\\r\\n— Szczęśliwyś, że posiadasz tę, którą kochasz.\\r\\n\\r\\n— Ja? Wiesz, co mnie jeszcze bawi w Chryzotemis? Oto, że ona mnie zdradza z moim własnym wyzwoleńcem, lutnistą Teoklesem, i myśli, że tego nie widzę. Niegdyś kochałem ją, a teraz bawią mnie jej kłamstwa i jej głupota. Chodź ze mną do niej. Jeśli pocznie cię bałamucić i kreślić ci litery na stole palcem umoczonym w winie, wiedz o tym, że nie jestem zazdrosny.\\r\\n\\r\\nI kazali się ponieść razem do Chryzotemis.\\r\\n\\r\\nLecz w przedsionku Petroniusz położył rękę na ramieniu Winicjusza i rzekł:\\r\\n\\r\\n— Czekaj, zdaje mi się, że obmyśliłem sposób.\\r\\n\\r\\n— Niech wszystkie bogi ci nagrodzą…\\r\\n\\r\\n— Tak jest! Sądzę, że środek jest nieomylny. — Wiesz co, Marku?\\r\\n\\r\\n— Słucham cię, moja Atene…\\r\\n\\r\\n— Oto za kilka dni boska Ligia będzie spożywała w twoim domu ziarno Demetry.\\r\\n\\r\\n— Jesteś większy niż cezar! — zawołał z uniesieniem Winicjusz.\\r\\n\\r\\n\\r\\n\\r\\nRozdział czwarty\\r\\n\\r\\nJakoż Petroniusz dotrzymał obietnicy. Nazajutrz, po odwiedzinach u Chryzotemis, spał wprawdzie cały dzień, ale wieczorem kazał się zanieść na Palatyn i miał z Neronem poufną rozmowę, skutkiem której na trzeci dzień przed domem Plaucjusza pojawił się centurion na czele kilkunastu pretoriańskich żołnierzy.\\r\\n\\r\\nCzasy były niepewne i straszne. Posłańcy tego rodzaju byli zarazem najczęściej zwiastunami śmierci. Toteż z chwilą, w której centurion uderzył młotkiem we drzwi Aulusa, i gdy nadzorca atrium dał znać, iż w sieni znajdują się żołnierze, przerażenie zapanowało w całym domu. Rodzina wnet otoczyła starego wodza, nikt bowiem nie wątpił, że niebezpieczeństwo przede wszystkim nad nim zawisło. Pomponia objąwszy ramionami jego szyję przytuliła się do niego ze wszystkich sił, a zsiniałe jej usta poruszały się szybko, wymawiając jakieś ciche wyrazy; Ligia, z twarzą bladą jak płótno, całowała jego rękę; mały Aulus czepiał się togi — z korytarzy, z pokoi leżących na piętrze i przeznaczonych dla służebnic, z czeladnej, z łaźni, ze sklepionych dolnych mieszkań, z całego domu poczęły się wysypywać roje niewolników i niewolnic. Dały się słyszeć okrzyki: „Heu, heu, me miserum!” — kobiety uderzyły w wielki płacz; niektóre poczęły już sobie drapać policzki lub nakrywać głowy chustkami.\\r\\n\\r\\nSam tylko stary wódz, przywykły od lat całych patrzeć śmierci prosto w oczy, pozostał spokojny i tylko jego krótka orla twarz stała się jakby z kamienia wykutą. Po chwili, uciszywszy wrzaski i rozkazawszy rozejść się służbie, rzekł:\\r\\n\\r\\n— Puść mnie, Pomponio. Jeśli mi nadszedł kres, będziemy mieli czas się pożegnać.\\r\\n\\r\\nI usunął ją z lekka — ona zaś rzekła:\\r\\n\\r\\n— Bodajby twój los był zarazem i moim, o Aulu!\\r\\n\\r\\nPo czym padłszy na kolana, poczęła się modlić z tą siłą, jaką jedynie bojaźń o drogą istotę dać może.\\r\\n\\r\\nAulus przeszedł do atrium, gdzie czekał nań centurion. Był to stary Kajusz Hasta, dawny jego podwładny i towarzysz z wojen brytańskich.\\r\\n\\r\\n— Witaj, wodzu — rzekł. — Przynoszę ci rozkaz i pozdrowienie cezara — a oto są tabliczki i znak, że w jego imieniu przychodzę.\\r\\n\\r\\n— Wdzięcznym jest cezarowi za pozdrowienie, a rozkaz wykonam — odrzekł Aulus. — Witaj, Hasto, i mów, z jakim zleceniem przychodzisz.\\r\\n\\r\\n— Aulu Plaucjuszu — począł Hasta — cezar dowiedział się, iż w domu twoim przebywa córka króla Ligów, którą ów król jeszcze za życia boskiego Klaudiusza oddał w ręce Rzymian jako rękojmię, że granice imperium nigdy nie zostaną przez Ligów naruszone. Boski Nero wdzięczny ci jest, o wodzu, za to, iżeś jej przez lat tyle dawał gościnność u siebie, lecz nie chcąc dłużej obarczać twego domu, jak również bacząc, iż dziewica, jako zakładniczka, winna zostawać pod opieką samego cezara i senatu — rozkazuje ci ją wydać w moje ręce.\\r\\n\\r\\nAulus nadto był żołnierzem i nadto hartownym mężem, by wobec rozkazu pozwolić sobie na żal, na marne słowa lub skargi. Jednakże zmarszczka nagłego gniewu i bólu zjawiła mu się na czole. Przed takim zmarszczeniem brwi drżały niegdyś legie brytańskie — i nawet w tej chwili jeszcze na twarzy Hasty odbił się przestrach. Lecz obecnie, wobec rozkazu, Aulus Plaucjusz uczuł się bezbronnym. Przez czas jakiś patrzył na tabliczki, na znak, po czym podniósłszy oczy na starego centuriona rzekł już spokojnie:\\r\\n\\r\\n— Zaczekaj, Hasto, w atrium, zanim zakładniczka zostanie ci wydana.\\r\\n\\r\\nI po tych słowach przeszedł na drugi koniec domu do sali zwanej oecus, gdzie Pomponia Grecyna, Ligia i mały Aulus czekali nań w niepokoju i trwodze.\\r\\n\\r\\n— Nikomu nie grozi śmierć ani wygnanie na dalekie wyspy — rzekł — a jednak poseł cezara jest zwiastunem nieszczęścia. O ciebie chodzi, Ligio.\\r\\n\\r\\n— O Ligię? — zawołała ze zdumieniem Pomponia.\\r\\n\\r\\n— Tak jest — odrzekł Aulus.\\r\\n\\r\\nI zwróciwszy się do dziewczyny, począł mówić:\\r\\n\\r\\n— Ligio, byłaś chowana w naszym domu jak własne nasze dziecko i oboje z Pomponią miłujemy cię jak córkę. Ale wiesz o tym, że nie jesteś naszą córką. Jesteś zakładniczką daną przez twój naród Rzymowi i opieka nad tobą należy do cezara. Otóż cezar zabiera cię z naszego domu.\\r\\n\\r\\nWódz mówił spokojnie, ale jakimś dziwnym, niezwykłym głosem. Ligia słuchała słów jego mrugając oczyma i jakby nie rozumiejąc, o co chodzi; policzki Pomponii pokryły się bladością; we drzwiach, wiodących z korytarza do oecus, poczęły się znów ukazywać przerażone twarze niewolnic.\\r\\n\\r\\n— Wola cezara musi być spełniona — rzekł Aulus.\\r\\n\\r\\n— Aulu! — zawołała Pomponia obejmując ramionami dziewczynę, jakby chciała jej bronić — lepiej by dla niej było umrzeć.\\r\\n\\r\\nLigia zaś, tuląc się do jej piersi, powtarzała: „Matko! matko!”, nie mogąc zdobyć się wśród łkań na inne słowa.\\r\\n\\r\\nNa twarzy Aulusa znów odbił się gniew i ból.\\r\\n\\r\\n— Gdybym był sam na świecie — rzekł ponuro — nie oddałbym jej żywej — i krewni moi dziś jeszcze mogliby złożyć za nas ofiary Jovi Liberatori… Lecz nie mam prawa gubić ciebie i naszego dziecka, które może szczęśliwszych dożyć czasów… Udam się dziś jeszcze do cezara i będę go błagał, by rozkaz odmienił. Czy mnie wysłucha — nie wiem. Tymczasem bądź zdrowa, Ligio, i wiedz o tym, że i ja, i Pomponia błogosławiliśmy zawsze dzień, w którym zasiadłaś przy naszym ognisku.\\r\\n\\r\\nTo rzekłszy położył jej rękę na głowie, ale choć starał się zachować spokój, jednakże w chwili gdy Ligia zwróciła ku niemu oczy zalane łzami, a potem chwyciwszy jego rękę poczęła ją do ust przyciskać, w głosie jego zadrgał żal głęboki, ojcowski.\\r\\n\\r\\n— Żegnaj, radości nasza i światło oczu naszych! — rzekł.\\r\\n\\r\\nI prędko wyszedł z powrotem do atrium, by nie pozwolić opanować się niegodnemu Rzymianina i wodza wzruszeniu.\\r\\n\\r\\nTymczasem Pomponia zaprowadziwszy Ligię do cubiculum poczęła ją uspokajać, pocieszać, dodawać jej otuchy i mówić słowa — brzmiące dziwnie w tym domu, w którym tuż obok, w przyległej świetlicy, stało jeszcze lararium i ognisko, na którym Aulus Plaucjusz, wierny dawnemu obyczajowi, poświęcał ofiary bogom domowym. Oto czas próby nadszedł. Niegdyś Wirginiusz przebił pierś własnej córki, by ją wyzwolić z rąk Appiusza; dawniej jeszcze Lukrecja dobrowolnie przypłaciła życiem hańbę. Dom cezara jest jaskinią hańby, zła, zbrodni. „Lecz my, Ligio, wiemy, dlaczego nie mamy prawa podnieść na siebie ręki!…” Tak jest! To prawo, pod którym obie żyją, jest inne, większe, świętsze, pozwala jednak bronić się od zła i hańby, choćby tę obronę życiem i męką przyszło przypłacić. Kto czysty wychodzi z przybytku zepsucia, tym większa jego zasługa. Ziemia jest takim przybytkiem, ale na szczęście życie jest jednym mgnieniem oka, a zmartwychwstaje się tylko z grobu, za którym nie władnie już Nero, lecz Miłosierdzie —- i zamiast bólu jest radość, i zamiast łez — wesele.\\r\\n\\r\\nPo czym jęła mówić o sobie. Tak! Spokojna jest, ale i w jej piersiach nie brak ran bolesnych. Oto na oczach jej Aulusa leży jeszcze bielmo, jeszcze nie spłynął na niego zdrój światła. Nie wolno jej także wychowywać syna w Prawdzie. Więc gdy pomyśli, że tak może być do kresu życia i że nadejść może chwila rozłączenia się z nimi, stokroć większego i straszniejszego niż to czasowe, nad którym obie teraz boleją — nie umie nawet pojąć, jakim sposobem potrafi być bez nich, nawet w niebie, szczęśliwa. I wiele już nocy przepłakała, wiele spędziła na modlitwie, żebrząc o zmiłowanie i łaskę. Lecz swój ból ofiaruje Bogu — i czeka — i ufa. A gdy teraz nowy spotyka ją cios, gdy rozkaz okrutnika zabiera jej drogą głowę — tę, którą Aulus nazwał światłem oczu, ufa jeszcze, wierząc, że jest moc nad Neronową większa i Miłosierdzie od jego złości silniejsze.\\r\\n\\r\\nI przycisnęła jeszcze silniej do piersi główkę dziewczyny, ta zaś osunęła się po chwili do jej kolan i ukrywszy oczy w fałdach jej peplum, pozostała tak przez długi czas w milczeniu, lecz gdy się wreszcie podniosła, na twarzy jej widać już było nieco spokoju.\\r\\n\\r\\n— Żal mi ciebie, matko, i ojca, i brata, ale wiem, że opór nie przydałby się na nic, a zgubił was wszystkich. Natomiast przyrzekam ci, że słów twoich nie zapomnę nigdy w domu cezara.\\r\\n\\r\\nRaz jeszcze zarzuciła jej ramiona na szyję, a potem, gdy obie wyszły do oecus, poczęła się żegnać z małym Plaucjuszem — ze staruszkiem Grekiem, który był ich nauczycielem, ze swoją szatną, która niegdyś niańczyła ją, i ze wszystkimi niewolnikami.\\r\\n\\r\\nJeden z nich, wysoki i barczysty Ligijczyk, którego w domu zwano Ursus, a który w swoim czasie razem z matką Ligii i z nią przybył z inną ich służbą do obozu Rzymian, padł teraz do jej nóg, a następnie pochylił się do kolan Pomponii, mówiąc:\\r\\n\\r\\n— O domina! Pozwólcie mi iść z moją panią, abym jej służył i czuwał nad nią w domu cezara.\\r\\n\\r\\n— Nie naszym, lecz Ligii jesteś sługą — odrzekła Pomponia Grecyna — lecz zali cię dopuszczą do drzwi cezara? I w jaki sposób potrafisz czuwać nad nią?\\r\\n\\r\\n— Nie wiem, domina, wiem jeno, że żelazo kruszy się w moich rękach jak drzewo…\\r\\n\\r\\nAulus Plaucjusz, który nadszedł na tę chwilę, dowiedziawszy się, o co chodzi, nie tylko nie sprzeciwił się chęci Ursusa, ale oświadczył, że nie mają nawet prawa go zatrzymywać. Odsyłają Ligię jako zakładniczkę, o którą upomina się cezar — a zatem obowiązani są odesłać jej orszak, który przechodzi wraz z nią pod opiekę cezara. Tu szepnął Pomponii, że pod pozorem orszaku może jej dodać tyle niewolnic, ile uzna za stosowne — centurion bowiem nie może odmówić ich przyjęcia.\\r\\n\\r\\nDla Ligii była w tym pewna pociecha. Pomponia zaś również była rada, że może ją otoczyć służbą swego wyboru. Jakoż prócz Ursusa wyznaczyła jej starą szatną, dwie Cypryjki biegłe w czesaniu i dwie kąpielowe dziewki germańskie. Wybór jej padł wyłącznie na wyznawców nowej nauki, gdy zaś i Ursus wyznawał ją już od lat kilku, Pomponia mogła liczyć na wierność tej służby, a zarazem cieszyć się myślą, że ziarna prawdy zostaną posiane w domu cezara.\\r\\n\\r\\nNapisała też kilka słów polecając opiekę nad Ligią wyzwolenicy Neronowej, Akte. Pomponia nie widywała jej wprawdzie na zebraniach wyznawców nowej nauki, słyszała jednak od nich, że Akte nie odmawia im nigdy usług i że czytuje chciwie listy Pawła z Tarsu. Wiadomym jej było zresztą, iż młoda wyzwolenica żyje w ciągłym smutku, że jest istotą odmienną od wszystkich domowniczek Nerona i że w ogóle jest dobrym duchem pałacu.\\r\\n\\r\\nHasta podjął się sam wręczyć list Akte. Uważając też za rzecz naturalną, że córka królewska musi mieć orszak swych sług, nie czynił najmniejszej trudności w zabraniu ich do pałacu, dziwiąc się raczej małej ich liczbie. Prosił jednakże o pośpiech, z obawy, by nie być posądzonym o brak gorliwości w spełnianiu rozkazów. Godzina rozstania nadeszła. Oczy Pomponii i Ligii znów zapłynęły łzami; Aulus jeszcze raz złożył dłoń na jej głowie i po chwili żołnierze, przeprowadzani krzykiem małego Aulusa, który w obronie siostry wygrażał swymi małymi pięściami centurionowi — uprowadzili Ligię do domu cezara.\\r\\n\\r\\nLecz stary wódz kazał gotować dla siebie lektykę, tymczasem zaś zamknąwszy się z Pomponią w przyległej do oecus pinakotece, rzekł jej:\\r\\n\\r\\n— Słuchaj mnie, Pomponio. Udaję się do cezara, choć sądzę, że na próżno, a jakkolwiek słowo Seneki nic już u niego nie znaczy, będę i u Seneki. Dziś więcej znaczą: Sofroniusz, Tygellinus, Petroniusz lub Watyniusz… Co do cezara, może i nie słyszał on nigdy w życiu o narodzie Ligów i jeśli zażądał wydania Ligii jako zakładniczki, to dlatego, iż ktoś go do tego podmówił, łatwo zaś odgadnąć, kto mógł to uczynić.\\r\\n\\r\\nA ona podniosła na niego nagle oczy.\\r\\n\\r\\n— Petroniusz?\\r\\n\\r\\n— Tak jest.\\r\\n\\r\\nNastała chwila milczenia, po czym wódz mówił dalej:\\r\\n\\r\\n— Oto co jest wpuścić przez próg którego z tych ludzi bez czci i sumienia. Przeklęta niech będzie chwila, w której Winicjusz wszedł w nasz dom! On to sprowadził do nas Petroniusza. Biada Ligii, albowiem nie o zakładniczkę, tylko o nałożnicę im chodzi.\\r\\n\\r\\nI mowa jego z gniewu, z bezsilnej wściekłości i z żalu za przybranym dzieckiem stała się jeszcze bardziej świszcząca niż zwykle. Czas jakiś zmagał się sam ze sobą i tylko zaciśnięte pięści świadczyły, jak ta wewnętrzna walka jest ciężka.\\r\\n\\r\\n— Czciłem dotychczas bogów — rzekł — ale w tej chwili myślę, że nie masz ich nad światem i że jest tylko jeden, zły, szalony i potworny, któremu imię Nero.\\r\\n\\r\\n— Aulu! — rzekła Pomponia. — Nero jest tylko garścią zgniłego prochu wobec Boga.\\r\\n\\r\\nOn zaś począł chodzić szerokimi krokami po mozaice pinakoteki. W życiu jego były wielkie czyny, ale nie było wielkich nieszczęść, więc nie był do nich przyzwyczajony. Stary żołnierz przywiązał się był do Ligii więcej, niż sam o tym wiedział, i teraz nie umiał się pogodzić z myślą, iż ją stracił. Prócz tego czuł się upokorzony. Zaciężyła nad nim ręka, którą pogardzał, a jednocześnie czuł, że wobec jej siły jego siła jest niczym.\\r\\n\\r\\nLecz gdy wreszcie potłumił w sobie gniew, który mieszał mu myśli, rzekł:\\r\\n\\r\\n— Sądzę, że Petroniusz nie odjął nam jej dla cezara, nie chciałby bowiem narazić się Poppei. Więc albo dla siebie, albo dla Winicjusza… Dziś jeszcze dowiem się o tym.\\r\\n\\r\\nI po chwili lektyka unosiła go w stronę Palatynu, Pomponia zaś, zostawszy sama, poszła do małego Aula, który nie ustawał w płaczu za siostrą i w pogróżkach przeciw cezarowi.\\r\\n\\r\\n\\r\\n\\r\\nRozdział piąty\\r\\n\\r\\nAulus słusznie jednak domyślał się, że nie zostanie dopuszczony przed oblicze Nerona. Odpowiedziano mu, że cezar zajęty jest śpiewem z lutnistą Terpnosem i że w ogóle nie przyjmuje tych, których sam nie wezwał. Innymi słowy, znaczyło to, by Aulus nie próbował i na przyszłość widzieć się z nim. Natomiast Seneka, jakkolwiek chory na gorączkę, przyjął starego wodza ze czcią mu przynależną, ale gdy wysłuchał, o co mu chodzi, uśmiechnął się gorzko i rzekł:\\r\\n\\r\\n— Jedną ci tylko mogę oddać usługę, szlachetny Plaucjuszu, to jest — nie okazać nigdy cezarowi, że serce moje odczuwa twój ból i że chciałbym ci dopomóc, gdyby bowiem cezar powziął najmniejsze pod tym względem podejrzenie, wiedz o tym, że nie oddałby ci Ligii, choćby nie miał do tego żadnych innych powodów, jak tylko, by mi uczynić na złość.\\r\\n\\r\\nNie radził mu również udawać się ni do Tygellina, ni do Watyniusza, ni do Witeliusza. Może pieniędzmi można by z nimi coś wskórać, może także chcieliby uczynić na złość Petroniuszowi, którego wpływ starają się podkopać, lecz najprawdopodobniej zdradziliby przed cezarem, jak dalece Ligia jest dla Plaucjuszów droga, a wówczas cezar tym bardziej by jej nie oddał. Tu stary mędrzec począł mówić z gryzącą ironią, którą zwracał przeciw sobie samemu:\\r\\n\\r\\n— Milczałeś, Plaucjuszu, milczałeś przez lata całe, a cezar nie lubi tych, którzy milczą! Jakże ci było nie unosić się nad jego pięknością, cnotą, śpiewem, nad jego deklamacją, powożeniem i wierszami. Jakże ci było nie wysławiać śmierci Brytanika, nie powiedzieć mowy pochwalnej na cześć matkobójcy i nie złożyć życzeń z powodu uduszenia Oktawii. Brak ci przezorności, Aulu, którą my, żyjący szczęśliwie przy dworze, posiadamy w stopniu odpowiednim.\\r\\n\\r\\nTak mówiąc wziął kubek, który nosił u pasa, zaczerpnął wody z fontanny impluvium, odświeżył spalone usta i mówił dalej:\\r\\n\\r\\n— Ach, Nero ma wdzięczne serce. Kocha ciebie, boś służył Rzymowi i imię jego rozsławił na krańcach świata, i kocha mnie, bom mu był mistrzem w młodości. Dlatego, widzisz, wiem, że ta woda nie jest zatruta, i piję ją spokojny. Wino w moim domu byłoby mniej pewne, ale jeśliś spragniony, to napij się śmiało tej wody. Wodociągi prowadzą ją aż z Gór Albańskich i chcąc ją zatruć, trzeba by zatruć wszystkie fontanny w Rzymie. Jak widzisz, można być jeszcze na tym świecie bezpiecznym i mieć spokojną starość. Jestem chory wprawdzie, ale to raczej dusza choruje, nie ciało.\\r\\n\\r\\nByła to prawda. Senece brakło tej siły duszy, jaką posiadał na przykład Kornutus lub Trazeasz, więc życie jego było szeregiem ustępstw czynionych zbrodni. Sam to czuł, sam rozumiał, że wyznawca zasad Zenona z Citium inną powinien był iść drogą, i cierpiał z tego powodu więcej niż z obawy samej śmierci.\\r\\n\\r\\nLecz wódz przerwał mu teraz zgryźliwe rozmyślania.\\r\\n\\r\\n— Szlachetny Anneuszu — rzekł — wiem, jak cezar wypłacił ci się za opiekę, którą otoczyłeś jego młode lata. Lecz sprawcą porwania nam dziecka jest Petroniusz. Wskaż mi na niego sposoby, wskaż wpływy, jakim ulega, i sam wreszcie użyj z nim całej wymowy, jaką cię stara przyjaźń dla mnie natchnąć zdoła.\\r\\n\\r\\n— Petroniusz i ja — odpowiedział Seneka — jesteśmy ludzie z dwóch przeciwnych obozów. Sposobów na niego nie wiem, wpływom niczyim nie podlega. Być może, że przy całym swym zepsuciu więcej on jeszcze wart od tych łotrów, którymi Nero dziś się otacza. Ale dowodzić mu, że popełnił zły uczynek, jest to tylko czas tracić; Petroniusz dawno zatracił ten zmysł, który złe od dobrego odróżnia. Dowiedź mu, że jego postępek jest szpetny, wówczas zawstydzi się. Gdy się z nim zobaczę, powiem mu: „Czyn twój jest godny wyzwoleńca”. Jeśli to nie pomoże, nic nie pomoże.\\r\\n\\r\\n— Dzięki i za to — odrzekł wódz.\\r\\n\\r\\nPo czym kazał się nieść do Winicjusza, którego zastał fechtującego się z domowym lanistą. Aulusa na widok młodego człowieka oddającego się spokojnie ćwiczeniom w chwili, gdy zamach na Ligię został spełniony, porwał straszliwy gniew, który też, zaledwie zasłona opadła za lanistą, wybuchnął potokiem gorzkich wyrzutów i obelg. Lecz Winicjusz dowiedziawszy się, że Ligia została porwana, pobladł tak straszliwie, iż ani na chwilę nawet Aulus nie mógł go posądzać o wspólnictwo w zamachu.\\r\\n\\r\\nCzoło młodzieńca pokryło się kroplami potu; krew, która na chwilę uciekła do serca, napłynęła znów gorącą falą do twarzy, oczy poczęły sypać skrami, usta rzucać bezładne pytania. Zazdrość i wściekłość miotały nim na przemian jak wicher. Zdawało mu się, że Ligia, raz przestąpiwszy próg domu cezara, jest dla niego stracona na zawsze, gdy zaś Aulus wymówił imię Petroniusza, podejrzenie, niby błyskawica, przeleciało przez myśl młodego żołnierza, że Petroniusz zadrwił z niego i że albo podarkiem Ligii chciał sobie zjednać nowe łaski cezara, albo ją chciał zatrzymać dla siebie. To, żeby ktoś ujrzawszy Ligię nie zapragnął jej zarazem, nie mieściło mu się w głowie.\\r\\n\\r\\nZapamiętałość, dziedziczna w jego rodzie, unosiła go teraz jak rozhukany koń i odejmowała mu przytomność.\\r\\n\\r\\nWodzu — rzekł przerywanym głosem — wracaj do siebie i czekaj na mnie… Wiedz, że gdyby Petroniusz był ojcem moim, jeszcze bym pomścił na nim krzywdę Ligii. Wracaj do siebie i czekaj mnie. Ni Petroniusz, ni cezar mieć jej nie będą.\\r\\n\\r\\nPo czym zwrócił zaciśnięte pięści ku woskowym maskom stojącym w szafach w atrium i wybuchnął:\\r\\n\\r\\n— Na te maski śmiertelne! Pierwej zabiję ją i siebie.\\r\\n\\r\\nTo rzekłszy zerwał się i rzuciwszy raz jeszcze Aulusowi słowo: ”Czekaj mnie”, wybiegł jak szalony z atrium i leciał do Petroniusza roztrącając po drodze przechodniów.\\r\\n\\r\\nAulus zaś wrócił do domu z pewną otuchą. Sądził, że jeśli Petroniusz namówił cezara do porwania Ligii dla oddania jej Winicjuszowi, to Winicjusz odprowadzi ją do ich domu. Wreszcie niemałą pociechą była mu myśl, że Ligia, jeśli nie zostanie uratowaną, to będzie pomszczoną i zasłoniętą przez śmierć od hańby. Wierzył, że Winicjusz dokona wszystkiego, co przyrzekł. Widział jego wściekłość i znał zapalczywość wrodzoną całemu temu rodowi. On sam, choć miłował Ligię jak rodzony ojciec, wolałby był ją zabić niż oddać cezarowi, i gdyby nie wzgląd na syna, ostatniego potomka rodu, byłby niechybnie to uczynił. Aulus był żołnierzem, o stoikach zaledwie słyszał, ale charakterem nie był od nich daleki i do jego pojęć, do jego dumy śmierć przypadała łatwiej i lepiej od hańby.\\r\\n\\r\\nWróciwszy do domu uspokoił Pomponię, przelał w nią swą otuchę i oboje poczęli oczekiwać wieści od Winicjusza. Chwilami, gdy w atrium odzywały się kroki którego z niewolników, sądzili, że to może Winicjusz odprowadza im kochane dziecko, i gotowi byli z głębi duszy pobłogosławić obojgu. Ale czas upływał i wieść żadna nie nadchodziła. Wieczorem dopiero ozwał się młotek przy bramie.\\r\\n\\r\\nPo chwili niewolnik wszedł i oddał Aulusowi list. Stary wódz, jakkolwiek lubił okazywać panowanie nad sobą, wziął go jednak nieco drżącą ręką i począł czytać tak skwapliwie, jakby chodziło o cały jego dom.\\r\\n\\r\\nNagle twarz mu zmierzchła, jak gdyby padł na nią cień od przelatującej chmury.\\r\\n\\r\\n— Czytaj — rzekł zwróciwszy się do Pomponii.\\r\\n\\r\\nPomponia wzięła list i czytała, co następuje:\\r\\n\\r\\n„Markus Winicjusz pozdrowienie Aulowi Plaucjuszowi. Co się stało, stało się z woli cezara, przed którą schylcie głowy, jako schylamy ja i Petroniusz.”\\r\\n\\r\\nPo czym nastało długie milczenie.\\r\\n\\r\\n\\r\\n\\r\\nRozdział szósty\\r\\n\\r\\nPetroniusz był w domu. Odźwierny nie śmiał zatrzymać Winicjusza, który wpadł do atrium jak burza i dowiedziawszy się, że gospodarza należy szukać w bibliotece, tym samym pędem wpadł do biblioteki i zastawszy Petroniusza piszącego, wyrwał mu trzcinę z ręki, złamał ją, cisnął na ziemię, następnie wpił palce w jego ramiona i zbliżając twarz do jego twarzy, począł pytać chrapliwym głosem:\\r\\n\\r\\n— Coś z nią uczynił? Gdzie ona jest?\\r\\n\\r\\nLecz nagle stała się rzecz zdumiewająca. Oto ów wysmukły i zniewieściały Petroniusz chwycił wpijającą mu się w ramię dłoń młodego atlety, za czym chwycił drugą i trzymając je obie w swojej jednej z siłą żelaznych kleszczy, rzekł:\\r\\n\\r\\n— Ja tylko z rana jestem niedołęgą, a wieczorem odzyskuję dawną sprężystość. Spróbuj się wyrwać. Gimnastyki musiał cię uczyć tkacz, a obyczajów kowal. — Na twarzy jego nie znać było nawet gniewu, tylko w oczach mignął mu jakiś płowy odblask odwagi i energii. Po chwili puścił ręce Winicjusza, który stał przed nim upokorzony, zawstydzony i wściekły.\\r\\n\\r\\n— Stalową masz rękę — rzekł — ale na wszystkich bogów piekielnych przysięgam ci, że jeśliś mnie zdradził, wepchnę ci nóż w gardło, choćby w pokojach cezara.\\r\\n\\r\\n— Pogadajmy spokojnie — odpowiedział Petroniusz. — Stal mocniejsza jest, jak widzisz, od żelaza, więc choć z twego jednego ramienia można by moich dwa uczynić, nie potrzebuję się ciebie bać. Natomiast boleję nad twym grubiaństwem, a gdyby niewdzięczność ludzka mogła mnie jeszcze dziwić, dziwiłbym się twej niewdzięczności.\\r\\n\\r\\n— Gdzie jest Ligia?\\r\\n\\r\\n— W lupanarze, to jest w domu cezara.\\r\\n\\r\\n— Petroniuszu!\\r\\n\\r\\n— Uspokój się i siadaj. Poprosiłem cezara o dwie rzeczy, które mi przyrzekł: naprzód o wydobycie Ligii z domu Aulusów, a po wtóre o oddanie jej tobie. Czy nie masz tam gdzie noża w fałdach togi? Może mnie pchniesz? Ale ja ci radzę poczekać parę dni, bo wzięto by cię do więzienia, a tymczasem Ligia nudziłaby się w twym domu.\\r\\n\\r\\nNastało milczenie. Winicjusz poglądał czas jakiś zdumionymi oczyma na Petroniusza, po czym rzekł:\\r\\n\\r\\n— Przebacz mi. Miłuję ją i miłość miesza moje zmysły.\\r\\n\\r\\n— Podziwiaj mnie, Marku. Onegdaj rzekłem cezarowi tak: „Mój siostrzeniec Winicjusz pokochał tak pewną chuderlawą dziewczynę, która hoduje się u Aulusów, że dom jego zmienił się w łaźnię parową od westchnień. Ty (powiadam), cezarze, ani ja, którzy wiemy, co jest prawdziwa piękność, nie dalibyśmy za nią tysiąca sestercji, ale to chłopak zawsze był głupi jak trójnóg, a teraz zgłupiał do reszty.”\\r\\n\\r\\n— Petroniuszu!\\r\\n\\r\\n— Jeśli nie rozumiesz, żem to powiedział chcąc zabezpieczyć Ligię, gotówem uwierzyć, żem powiedział prawdę. Wmówiłem w Miedzianobrodego, że taki esteta jak on nie może uważać takiej dziewczyny za piękność, i Nero, który dotąd nie śmie patrzeć inaczej, jak przez moje oczy, nie znajdzie w niej piękności, a nie znalazłszy, nie będzie jej pożądał. Trzeba się było przed małpą zabezpieczyć i wziąć ją na sznur. Na Ligii pozna się teraz nie on, ale Poppea, i oczywiście postara się ją jak najprędzej z pałacu wyprawić. Ja zaś mówiłem dalej z niechcenia Miedzianej Brodzie: „Weź Ligię i daj ją Winicjuszowi! Masz prawo to uczynić, bo jest zakładniczką, a gdy tak postąpisz, wyrządzisz krzywdę Aulusowi.” I zgodził się. Nie miał najmniejszego powodu nie zgodzić się, tym bardziej że dałem mu sposobność dokuczenia porządnym ludziom. Uczynią cię urzędowym stróżem zakładniczki, oddadzą ci w ręce ów skarb ligijski, ty zaś, jako sprzymierzeniec walecznych Ligów, a zarazem wierny sługa cezara, nie tylko nic ze skarbu nie strwonisz, ale postarasz się o jego pomnożenie. Cezar dla zachowania pozorów zatrzyma ją kilka dni w domu, a potem odeśle do twojej insuli, szczęśliwcze!\\r\\n\\r\\n— Prawdąż to jest? Nicże jej tam nie grozi w domu cezara?\\r\\n\\r\\n— Gdyby tam miała stale zamieszkać, Poppea pogadałaby o niej z Lokustą, ale przez kilka dni nic jej nie grozi. W pałacu cezara jest dziesięć tysięcy ludzi. Być może, że jej Nero wcale nie zobaczy, tym bardziej że wszystko powierzył mi do tego stopnia, iż przed chwilą centurion był u mnie z wiadomością, że odprowadził dziewczynę do pałacu i zdał ją w ręce Akte. To dobra dusza ta Akte, dlatego kazałem jej ją oddać. Pomponia Grecyna jest widocznie również tego zdania, bo do niej pisała. Jutro jest uczta u Nerona. Wymówiłem ci miejsce obok Ligii.\\r\\n\\r\\n— Wybacz mi, Kaju, moją porywczość — rzekł Winicjusz. — Sądziłem, żeś ją kazał uprowadzić dla siebie lub dla cezara.\\r\\n\\r\\n— Ja mogę ci wybaczyć porywczość, ale trudniej mi wybaczyć gminne gesta, rubaszne krzyki i głos przypominający grających w morę. Tego nie lubię, Marku, i tego się strzeż. Wiedz, że stręczycielem cezara jest Tygellinus, i wiedz także, że gdybym dziewczynę chciał wziąć dla siebie, to bym teraz, patrząc ci prosto w oczy, powiedział, co następuje: „Winicjuszu, odbieram ci Ligię i będę ją trzymał póty, póki mi się nie znudzi.”\\r\\n\\r\\nTak mówiąc począł patrzeć swymi orzechowymi źrenicami wprost w oczy Winicjusza, z wyrazem chłodnym i zuchwałym, młody człowiek zaś zmieszał się do reszty.\\r\\n\\r\\n— Wina jest moja — rzekł. — Jesteś dobry, zacny, i dziękuję ci z całej duszy. Pozwól mi tylko zadać ci jeszcze jedno pytanie. Czemu nie kazałeś odesłać Ligii wprost do mego domu?\\r\\n\\r\\n— Bo cezar chce zachować pozory. Będą o tym ludzie mówili w Rzymie, że zaś Ligię zabieramy jako zakładniczkę, więc póki będą mówili, póty zostanie w pałacu cezara. Potem odeślą ci ją po cichu i będzie koniec. Miedzianobrody jest tchórzliwym psem. Wie, że władza jego jest bez granic, a jednak stara się upozorować każdy postępek. Czy ochłonąłeś już do tego stopnia, abyś mógł trochę pofilozofować? Mnie samemu nie raz przychodziło na myśl, dlaczego zbrodnia, choćby była potężna jak cezar i pewna jak on bezkarności, stara się zawsze o pozory prawa, sprawiedliwości i cnoty?… Na co jej ten trud? Ja uważam, że zamordować brata, matkę i żonę jest rzeczą godną jakiegoś azjatyckiego królika, nie rzymskiego cezara; ale gdyby mi się to przytrafiło, nie pisałbym usprawiedliwiających listów do senatu… Nero zaś pisze — Nero szuka pozorów, bo Nero jest tchórzem. Ale taki Tyberiusz nie był tchórzem, a jednak usprawiedliwiał każdy swój występek. Czemu tak jest? Co to za dziwny, mimowolny hołd, składany przez zło cnocie? I wiesz, co mi się zdaje? Otóż, iż dzieje się tak dlatego, że występek jest szpetny, a cnota piękna. Ergo, prawdziwy esteta jest tym samym cnotliwym człowiekiem. Ergo, ja jestem cnotliwym człowiekiem. Muszę dziś wylać nieco wina cieniom Protagora, Prodyka i Gorgiasa. Pokazuje się, że i sofiści mogą się na coś przydać. Słuchaj, albowiem mówię dalej. Odjąłem Ligię Aulusom, by ją oddać tobie. Dobrze. Ale Lizypp utworzyłby z was cudowne grupy. Oboje jesteście piękni, a więc i mój postępek jest piękny, a będąc pięknym nic może być złym. Patrz, Marku, oto siedzi przed tobą cnota wcielona w Petroniusza! Gdyby Arystydes żył, powinien by przyjść do mnie i ofiarować mi sto min za krótki wykład o cnocie.\\r\\n\\r\\nLecz Winicjusz, jako człowiek, którego rzeczywistość więcej obchodziła od wykładów o cnocie, rzekł:\\r\\n\\r\\n— Jutro zobaczę Ligię, a potem będę ją miał w domu moim co dzień, ciągle i do śmierci.\\r\\n\\r\\n— Ty będziesz miał Ligię, a ja będę miał na głowie Aulusa. Wezwie na mnie pomsty wszystkich podziemnych bogów. I gdyby przynajmniej bestia wzięła przedtem lekcję porządnej deklamacji… Ale on będzie wymyślał tak, jak moim klientom wymyślał dawny mój odźwierny, którego zresztą wysłałem za to na wieś do ergastulum.\\r\\n\\r\\n— Aulus był u mnie. Obiecałem mu przesłać wiadomość o Ligii.\\r\\n\\r\\n— Napisz mu, że wola „boskiego” cezara jest najwyższym prawem i że pierwszy twój syn będzie miał na imię Aulus. Trzeba, żeby stary miał jakąś pociechę. Jestem gotów prosić Miedzianobrodego, by go wezwał jutro na ucztę. Niechby cię zobaczył w triclinium obok Ligii.\\r\\n\\r\\n— Nie czyń tego — rzekł Winicjusz. — Mnie ich jednak żal, zwłaszcza Pomponii.\\r\\n\\r\\nI zasiadł, by napisać ów list, który staremu wodzowi odebrał resztę nadziei.\\r\\n\\r\\n\\r\\n\\r\\nRozdział siódmy\\r\\n\\r\\nPrzed Akte, dawną kochanką Nerona, schylały się niegdyś najwyższe głowy w Rzymie. Lecz ona i wówczas nawet nie chciała się mieszać do spraw publicznych i jeśli kiedykolwiek używała swego wpływu na młodego władcę, to chyba dla wyproszenia dla kogoś litości. Cicha i pokorna, zjednała sobie wdzięczność wielu, nikogo zaś nie uczyniła swym nieprzyjacielem. Nie potrafiła jej znienawidzić nawet Oktawia. Zazdrosnym wydawała się zbyt mało niebezpieczną. Wiedziano o niej, że kocha zawsze Nerona miłością smutną i zbolałą, która żyje już nie nadzieją, ale tylko wspomnieniami chwil, w których ów Nero był nie tylko młodszym i kochającym, ale lepszym. Wiedziano, że od tych wspomnień nie może oderwać duszy i myśli, ale niczego już nie czeka, że zaś nie było istotnie obawy, aby cezar do niej wrócił, patrzano na nią jak na istotę zgoła bezbronną i z tego powodu pozostawiano ją w spokoju. Poppea miała ją tylko za cichą sługę, tak dalece nieszkodliwą, że nie domagała się nawet usunięcia jej z pałacu.\\r\\n\\r\\nPonieważ jednak cezar kochał ją niegdyś i porzucił bez urazy, w spokojny, a nawet poniekąd przyjazny sposób, zachowano dla niej pewne względy. Nero wyzwoliwszy ją dał jej w pałacu mieszkanie, a w nim osobne cubiculum i garść ludzi ze służby. A gdy swego czasu Pallas i Narcyz, chociaż Klaudiuszowi wyzwoleńcy, nie tylko zasiadali z Klaudiuszem do uczt, ale jako potężni ministrowie zabierali poczesne miejsca, więc i ją zapraszano czasem do stołu cezara. Czyniono to może dlatego, że jej śliczna postać stanowiła prawdziwą ozdobę uczty. Zresztą cezar w doborze towarzystwa od dawna już przestał się rachować z jakimikolwiek względami. Do stołu jego zasiadała najróżnorodniejsza mieszanina ludzi wszelkich stanów i powołań. Byli między nimi senatorowie, ale przeważnie tacy, którzy godzili się być zarazem błaznami. Byli patrycjusze starzy i młodzi, spragnieni rozkoszy, zbytku i użycia. Bywały kobiety noszące wielkie imiona, lecz nie wahające się wkładać wieczorem płowych peruk i szukać dla rozrywki przygód na ciemnych ulicach. Bywali i wysocy urzędnicy, i kapłani, którzy przy pełnych czarach sami radzi drwili z własnych bogów, obok nich zaś wszelkiego rodzaju hałastra, złożona ze śpiewaków, z mimów, muzyków, tancerzy i tancerek, z poetów, którzy deklamując wiersze myśleli o sestercjach, jakie im za pochwałę wierszy cezarowych spaść mogą, z filozofów-głodomorów odprowadzających chciwymi oczyma podawane potrawy, wreszcie ze słynnych woźniców, sztukmistrzów, cudotwórców, bajarzy, trefnisiów, wreszcie z przeróżnych pasowanych przez modę lub głupotę na jednodniowe znakomitości drapichrustów, między którymi nie brakło i takich, co długimi włosami pokrywali przekłute na znak niewolnictwa uszy.\\r\\n\\r\\nSłynniejsi zasiadali wprost do stołów, mniejsi służyli do rozrywki w czasie jedzenia, czekając na chwilę, w której służba pozwoli im rzucić się na resztki potraw i napojów. Gości tego rodzaju dostarczali Tygellinus, Watyniusz i Witeliusz, gościom zaś zmuszeni byli nieraz dostarczać odzieży odpowiedniej do pokojów cezara, który zresztą lubił takie towarzystwo czując się w nim nąjswobodniejszym. Zbytek dworu złocił wszystko i wszystko pokrywał blaskiem. Wielcy i mali, potomkowie wielkich rodów i hołota z bruku miejskiego, potężni artyści i liche wyskrobki talentów cisnęli się do pałacu, by nasycić olśnione oczy przepychem, niemal przechodzącym ludzkie pojęcie, i zbliżyć się do rozdawcy wszelkich łask, bogactw i dobra, którego jedno widzimisię mogło wprawdzie poniżyć, ale mogło i wynieść bez miary.\\r\\n\\r\\nDnia tego i Ligia miała wziąć udział w podobnej uczcie. Strach, niepewność i oburzenie, niedziwne po nagłym przejściu, walczyły w niej z chęcią oporu. Bała się cezara, bała się ludzi, bała się pałacu, którego gwar odejmował jej przytomność, bała się uczt, o których sromocie słyszała od Aulusa, od Pomponii Grecyny i ich przyjaciół. Będąc młodą dziewczyną nie była jednak nieświadomą, albowiem świadomość złego w owych czasach wcześnie dochodziła nawet do dziecięcych uszu. Wiedziała więc, że w tym pałacu grozi jej zguba, o której zresztą ostrzegała ją w chwili rozstania i Pomponia. Mając jednak duszę młodą, nieobytą z zepsuciem, i wyznając wysoką naukę wszczepioną jej przez przybraną matkę, przyrzekła bronić się od owej zguby: matce, sobie i zarazem temu Boskiemu Nauczycielowi, w którego nie tylko wierzyła, ale którego pokochała swym wpółdziecinnym sercem za słodycz nauki, za gorycz śmierci i za chwałę zmartwychpowstania.\\r\\n\\r\\nByła też pewna, że teraz już ni Aulus, ni Pomponia Grecyna nie będą odpowiadali za jej postępki, zamyślała więc, czy nie lepiej będzie stawić opór i nie iść na ucztę. Z jednej strony strach i niepokój głośno gadały w jej duszy, z drugiej rodziła się w niej chęć okazania odwagi, wytrwałości, narażenia się na mękę i śmierć. Wszakże Boski Nauczyciel tak kazał. Wszakże sam dał przykład. Wszakże Pomponia opowiadała jej, że gorliwsi między wyznawcami pożądają całą duszą takiej próby i modlą się o nią. I Ligię, gdy jeszcze była w domu Aulusów, opanowywała chwilami podobna żądza. Widziała się męczennicą, z ranami w rękach i stopach, białą jak śniegi, piękną nadziemską pięknością, niesioną przez równie białych aniołów w błękit, i podobnymi widzeniami lubowała się jej wyobraźnia. Było w tym dużo marzeń dziecinnych, ale było i nieco upodobania w samej sobie, które karciła Pomponia. Teraz zaś, gdy opór woli cezara mógł pociągnąć za sobą jakąś okrutną karę i gdy widywane w marzeniach męczarnie mogły się stać rzeczywistością, do pięknych widzeń, do upodobań dołączyła się jeszcze, pomieszana ze strachem, jakaś ciekawość, jak też ją skażą i jaki rodzaj męk dla niej obmyślą.\\r\\n\\r\\nI tak wahała się jej wpół jeszcze dziecinna dusza na dwie strony. Lecz Akte dowiedziawszy się o tych wahaniach spojrzała na nią z takim zdumieniem, jakby dziewczyna mówiła w gorączce. Okazać opór woli cezara? Narazić się od pierwszej chwili na jego gniew? Na to trzeba chyba być dzieckiem, które nie wie, co mówi. Z własnych oto słów Ligii pokazuje się, że właściwie nie jest ona zakładniczką, ale dziewczyną zapomnianą przez swój naród. Nie broni jej żadne prawo narodów, a gdyby jej nawet broniło, cezar dość jest potężny, by je w chwili gniewu podeptać. Cezarowi spodobało się ją wziąć i odtąd nią rozporządza. Odtąd jest ona na jego woli, nad którą nie masz innej na świecie.\\r\\n\\r\\n— Tak jest — mówiła dalej — i ja czytałam listy Pawła z Tarsu, i ja wiem, że nad ziemią jest Bóg i jest Syn Boży, który zmartwychwstał, ale na ziemi jest tylko cezar. Pamiętaj o tym, Ligio. Wiem także, że twoja nauka nie pozwala ci być tym, czym ja byłam, i że wam, jak i stoikom, o których opowiadał mi Epiktet, gdy przyjdzie wybór między sromotą a śmiercią, śmierć tylko wybrać wolno. Ale czy możesz zgadnąć, że cię czeka śmierć, nie sromota? Zali nie słyszałaś o córce Sejana, która małym była jeszcze dziewczątkiem, a która z Tyberiuszowego rozkazu musiała dla zachowania prawa, które zabrania karać dziewic śmiercią, przejść przez hańbę przed zgonem! Ligio, Ligio, nie drażnij cezara! Gdy przyjdzie chwila stanowcza, gdy musisz wybierać między hańbą a śmiercią, postąpisz tak, jak ci twoja Prawda wskazuje, ale nie szukaj dobrowolnie zguby i nie drażnij z błahego powodu ziemskiego, a przy tym okrutnego boga.\\r\\n\\r\\nAkte mówiła z wielką litością i nawet z uniesieniem, a mając z natury wzrok nieco krótki, przysunęła blisko swą słodką twarz do twarzy Ligii, jakby chcąc sprawdzić, jakie jej słowa czynią wrażenie.\\r\\n\\r\\nLigia zaś, zarzuciwszy z ufnością dziecka ręce na jej szyję, rzekła:\\r\\n\\r\\n— Ty dobra jesteś, Akte.\\r\\n\\r\\nAkte, ujęta pochwałą i ufnością, przycisnęła ją do serca, a następnie uwolniwszy się z ramion dziewczyny odpowiedziała:\\r\\n\\r\\n— Moje szczęście minęło i radość minęła, ale zła nie jestem.\\r\\n\\r\\nPo czym jęła chodzić szybkimi krokami po izbie i mówić do siebie jakby z rozpaczą:\\r\\n\\r\\n— Nie! I on nie był zły. On sam myślał wówczas, że jest dobry, i chciał być dobrym. Ja to wiem najlepiej. To wszystko przyszło później… gdy przestał kochać… To inni uczynili go takim, jak jest — to inni — i Poppea!\\r\\n\\r\\nTu rzęsy jej pokryły się łzami. Ligia wodziła za nią czas jakiś swymi błękitnymi oczyma, a wreszcie rzekła:\\r\\n\\r\\n— Ty go żałujesz, Akte?\\r\\n\\r\\n— Żałuję! — odpowiedziała głucho Greczynka.\\r\\n\\r\\nI znów poczęła chodzić ze ściśniętymi jakby z bólu rękoma i twarzą bezradną.\\r\\n\\r\\nA Ligia pytała nieśmiało dalej:\\r\\n\\r\\n— Ty go jeszcze kochasz, Akte?\\r\\n\\r\\n— Kocham…\\r\\n\\r\\nPo chwili zaś dodała:\\r\\n\\r\\n— Jego nikt prócz mnie nie kocha…\\r\\n\\r\\nNastało milczenie, podczas którego Akte usiłowała odzyskać zmąconą wspomnieniami spokojność, i gdy wreszcie twarz jej przybrała znowu zwykły wyraz cichego smutku, rzekła:\\r\\n\\r\\n— Mówmy o tobie, Ligio. Nie myśl nawet o tym, by sprzeciwić się cezarowi. To byłoby szaleństwem. Wreszcie uspokój się. Znam dobrze ten dom i sądzę, że ze strony cezara nic ci nie grozi. Gdyby Nero kazał cię porwać dla siebie, nie sprowadzaliby cię na Palatyn. Tu włada Poppea, a Nero, od czasu gdy mu powiła córkę, jest jeszcze bardziej pod jej władzą… Nie. Nero kazał wprawdzie, byś była na uczcie, ale nie widział cię dotąd, nie zapytał o ciebie, więc mu o ciebie nie chodzi. Może odebrał cię Aulusowi i Pomponii tylko przez złość do nich… Do mnie Petroniusz pisał, bym miała nad tobą opiekę, a że pisała, jak wiesz, i Pomponia, więc chyba porozumieli się ze sobą. Może on to uczynił na jej prośbę. Jeśli tak jest, jeśli i on na prośbę Pomponii zaopiekuje się tobą, nic ci nie grozi i kto wie nawet, czy Nero za jego namową nie odeśle cię do Aulusów. Nie wiem, czy Nero zbyt go kocha, ale wiem, że rzadko śmie być przeciwnego z nim zdania.\\r\\n\\r\\n— Ach Akte! — odpowiedziała Ligia. — Petroniusz był u nas przedtem, nim mnie zabrali, i matka moja była przekonana, iż Nero zażądał wydania mnie z jego namowy.\\r\\n\\r\\n— To byłoby źle — rzekła Akte.\\r\\n\\r\\nLecz zamyśliwszy się przez chwilę, mówiła dalej:\\r\\n\\r\\n— Może jednak Petroniusz wygadał się tylko przed Neronem przy jakiej wieczerzy, że widział u Aulusów zakładniczkę Ligów, i Nero, który jest zazdrosny o swoją władzę, zażądał cię dlatego, że zakładnicy należą do cezara. On zresztą nie lubi Aulusa i Pomponii… Nie! Nie zdaje mi się, by Petroniusz, gdyby cię chciał odebrać Aulusowi, chwycił się takiego sposobu. Nie wiem, czy Petroniusz jest lepszy od tych, którzy otaczają cezara, ale jest inny… Może wreszcie prócz niego znajdziesz jeszcze kogo, kto by się chciał wstawić za tobą. Czy u Aulusów nie poznałaś kogo z bliskich cezara?\\r\\n\\r\\n— Widywałam Wespazjana i Tytusa.\\r\\n\\r\\n— Cezar ich nie lubi.\\r\\n\\r\\n— I Senekę.\\r\\n\\r\\n— Dość, by Seneka coś poradził, aby Nero postąpił inaczej.\\r\\n\\r\\nJasna twarz Ligii poczęła pokrywać się rumieńcem.\\r\\n\\r\\n— I Winicjusza…\\r\\n\\r\\n— Nie znam go.\\r\\n\\r\\n— To krewny Petroniusza, który wrócił niedawno z Armenii.\\r\\n\\r\\n— Czy myślisz, że Nero rad go widzi?\\r\\n\\r\\n— Winicjusza lubią wszyscy.\\r\\n\\r\\n— I chciałby się wstawić za tobą?\\r\\n\\r\\n— Tak.\\r\\n\\r\\nAkte uśmiechnęła się tkliwie i rzekła:\\r\\n\\r\\n— To go pewnie na uczcie zobaczysz. Być na niej musisz, naprzód dlatego, że musisz… Tylko takie dziecko jak ty mogło pomyśleć inaczej. Po wtóre, jeśli chcesz wrócić do domu Aulusów, znajdziesz sposobność proszenia Petroniusza i Winicjusza, by swoim wpływem wyjednali dla cię prawo powrotu. Gdyby tu byli, obaj powiedzieliby ci to co ja, że szaleństwem i zgubą byłoby próbować oporu. Cezar mógłby wprawdzie nie dostrzec twej nieobecności, lecz gdyby dostrzegł i pomyślał, że śmiałaś się sprzeciwić jego woli, nie byłoby już dla ciebie ratunku. Chodź, Ligio… Czy słyszysz ten gwar w domu? Słońce się zniża i goście już wkrótce zaczną przybywać.\\r\\n\\r\\n— Masz słuszność, Akte — odpowiedziała Ligia — i pójdę za twoją radą.\\r\\n\\r\\nIle w tym postanowieniu było chęci zobaczenia Winicjusza i Petroniusza, ile kobiecej ciekawości, by raz w życiu ujrzeć taką ucztę, a na niej cezara, dwór, słynną Poppeę i inne piękności, i cały ten niesłychany przepych, o którym cuda opowiadano w Rzymie, sama Ligia nie umiała sobie zapewne zdać sprawy. Lecz Akte swoją drogą miała słuszność i dziewczyna czuła to dobrze. Iść było trzeba, więc gdy konieczność i prosty rozum wsparły ukrytą pokusę, przestała się wahać.\\r\\n\\r\\nAkte zaprowadziła ją wówczas do własnego unctuarium, by ją namaścić i ubrać, a jakkolwiek w domu cezara nie brakło niewolnic i Akte miała ich sporo dla osobistej usługi, jednak przez współczucie dla dziewczyny, której niewinność i piękność chwyciła ją za serce, sama postanowiła ją ubrać, i zaraz pokazało się, że w młodej Greczynce, mimo jej smutku i mimo wczytywania się w listy Pawła z Tarsu, zostało wiele jeszcze dawnej duszy helleńskiej, do której piękność ciała przemawiała silniej niż wszystko inne na świecie. Obnażywszy Ligię, na widok jej kształtów zarazem wiotkich i pełnych, utworzonych jakby z perłowej masy i róży, nie mogła wstrzymać okrzyku podziwienia i odstąpiwszy kilka kroków, patrzyła z zachwytem na tę niezrównaną, wiosenną postać.\\r\\n\\r\\n— Ligio! — zawołała wreszcie — tyś stokroć piękniejsza od Poppei!\\r\\n\\r\\nLecz dziewczyna, wychowana w surowym domu Pomponii, gdzie skromności przestrzegano nawet wówczas, gdy kobiety były same ze sobą, stała — cudna jak cudny sen, harmonijna jak dzieło Praksytelesa lub jak pieśń, ale zmieszana, różowa od wstydu, ze ściśniętymi kolany, z rękoma na piersi i ze spuszczonymi na oczy rzęsami. Wreszcie, podniósłszy nagłym ruchem ramiona, wyjęła szpilki podtrzymujące włosy i w jednej chwili, jednym wstrząśnieniem głowy, okryła się nimi jak płaszczem.\\r\\n\\r\\nAkte zaś zbliżywszy się i dotykając jej ciemnych splotów, mówiła:\\r\\n\\r\\n— O, jakie ty masz włosy! Nie posypię ich złotym pudrem, one same przeświecają gdzieniegdzie złotem na skrętach… Ledwie że może tu i ówdzie dodam złotego połysku, lecz lekko, lekko, jakby rozjaśnił je promień… Cudny musi być wasz kraj ligijski, gdzie takie się rodzą dziewczyny.\\r\\n\\r\\n— Ja go nie pamiętam — odrzekła Ligia. — Ursus tylko mi mówił, że u nas lasy, lasy i lasy.\\r\\n\\r\\n— A w lasach kwiaty kwitną — mówiła Akte maczając dłonie w wazie pełnej werweny i zwilżając nią włosy Ligii.\\r\\n\\r\\nPo ukończeniu zaś tej roboty poczęła maścić leciuchno całe jej ciało wonnymi olejkami z Arabii, a następnie przyoblekła je w miękką złotej barwy tunikę bez rękawów, na którą miało przyjść śnieżne peplum. Lecz że przedtem trzeba było uczesać włosy, więc tymczasem owinęła ją w rodzaj obszernej szaty, zwanej synthesis, i usadziwszy na krześle, oddała ją na chwilę w ręce niewolnic, by czuwać z daleka nad czesaniem. Dwie niewolnice poczęły nakładać jednocześnie na nóżki Ligii białe, haftowane purpurą trzewiki, przypasując je na krzyż złotymi taśmami do alabastrowych kostek. Gdy wreszcie czesanie było skończone, ułożono na niej peplum w prześliczne lekkie fałdy, po czym Akte, zapiąwszy jej perły na szyi i dotknąwszy włosów na skrętach złocistym pyłem, sama kazała się przybierać, wodząc przez cały czas zachwyconymi oczyma za Ligią.\\r\\n\\r\\nLecz wnet była gotowa, a gdy przed główną bramą pierwsze dopiero zaczęły ukazywać się lektyki, weszły obie do bocznego kryptoportyku, z którego widać było główną bramę, wewnętrzne galerie i dziedziniec otoczony kolumnadą z numidyjskiego marmuru.\\r\\n\\r\\nStopniowo coraz więcej ludzi przechodziło pod wyniosłym łukiem bramy, nad którą wspaniała kwadryga Lizyppa zdawała się unosić w powietrzu Apollina i Dianę. Oczy Ligii uderzył pyszny widok, o którym skromny dom Aulusa nie mógł jej dać najmniejszego pojęcia. Była to chwila zachodu słońca i ostatnie jego promienie padały na żółty numidyjski marmur kolumn, który w tych blaskach świecił jak złoto i zarazem mienił się na różowo. Wśród kolumn, obok białych posągów Danaid i innych, przedstawiających bogów lub bohaterów, przepływały tłumy ludzi, mężczyzn i kobiet, podobnych również do posągów, bo udrapowanych w togi, peplumy i stole spływające z wdziękiem ku ziemi miękkimi fałdami, na których dogasały blaski zachodzącego słońca. Olbrzymi Herkules, z głową jeszcze w świetle, od piersi pogrążon już w cieniu rzucanym przez kolumnę, spoglądał z góry na ów tłum. Akte pokazywała Ligii senatorów w szeroko obramowanych togach, w barwnych tunikach i z półksiężycami na obuwiu, i rycerzy, i słynnych artystów, i rzymskie panie przybrane w sposób rzymski, to grecki, to w fantastyczne wschodnie stroje, z włosami upiętymi w wieże, w piramidy lub zaczesane na wzór posągów bogiń nisko przy głowie, a strojne w kwiaty. Wielu mężczyzn i wiele kobiet nazywała Akte po imieniu, dodając do imion krótkie i nieraz straszne historie, przejmujące Ligię strachem, podziwem, zdumieniem. Był to dla niej świat dziwny, którego pięknością napawały się jej oczy, ale którego przeciwieństw nie umiał pojąć jej dziewczęcy rozum. W tych zorzach na niebie, w tych szeregach nieruchomych kolumn, ginących w głębi, i w tych ludziach, podobnych do posągów, był jakiś wielki spokój; zdawało się, że wśród owych prostolinijnych marmurów powinni żyć jacyś próżni trosk, ukojeni i szczęśliwi półbogowie, tymczasem cichy głos Akte odkrywał raz po raz coraz inną, straszną tajemnicę i tego pałacu, i tych ludzi. Oto tam z dala widać kryptoportyk, na którego kolumnach i podłodze czerwienią się jeszcze krwawe plamy krwi, którą obluzgał białe marmury Kaligula, gdy padł pod nożem Kasjusza Cherei; tam zamordowano jego żonę, tam dziecko rozbito o kamienie; tam pod tym skrzydłem jest podziemie, w którym gryzł ręce z głodu młodszy Drusus; tam otruto starszego, tam wił się ze strachu Gemellus, tam z konwulsji Klaudiusz, tam Germanik. Wszędy te ściany słyszały jęki i chrapanie konających, a ci ludzie, którzy śpieszą teraz na ucztę w togach, w barwnych tunikach, w kwiatach i klejnotach, to może jutrzejsi skazańcy; może na niejednej twarzy uśmiech pokrywa strach, niepokój, niepewność jutra; może gorączka, chciwość, zazdrość wżerają się w tej chwili w serca tych na pozór beztroskich, uwieńczonych półbogów. Spłoszone myśli Ligii nie mogły nadążyć za słowami Akte i gdy ów cudny świat przyciągał z coraz większą siłą jej oczy, serce ścisnęło się w niej przestrachem, a w duszy zerwała się nagle niewypowiedziana i niezmierna tęsknota za kochaną Pomponią Grecyną i za spokojnym domem Aulusów, w którym panowała miłość, nie zbrodnia.\\r\\n\\r\\nTymczasem od Vicus Apollinis napływały coraz nowe fale gości. Zza bramy dochodził gwar i okrzyki klientów odprowadzających swych patronów. Dziedziniec i kolumnady zaroiły się od mnóstwa cezarowych niewolników, niewolnic, małych pacholąt i pretoriańskich żołnierzy utrzymujących straż w pałacu. Gdzieniegdzie między białymi lub smagłymi twarzami zaczerniała twarz Numida w pierzastym hełmie i z wielkimi złocistymi kółkami w uszach. Niesiono lutnie, cytry, pęki sztucznie wyhodowanych, mimo późnej jesieni, kwiatów, lampy ręczne srebrne, złote i miedziane. Coraz głośniejszy szmer rozmów mieszał się z pluskiem fontanny, której różowe od wieczornych blasków warkocze, spadając z wysoka na marmury, rozbijały się na nich jakby z łkaniem.\\r\\n\\r\\nAkte przestała opowiadać, lecz Ligia patrzyła ciągle, jakby wypatrując kogoś w tłumach. I nagle twarz jej pokryła się rumieńcem. Spomiędzy kolumn wysunęli się Winicjusz i Petroniusz i szli ku wielkiemu triclinium, piękni, spokojni, podobni w swoich togach do białych bogów. Ligii, gdy wśród obcych ludzi ujrzała te dwie znajome i przyjazne twarze, a zwłaszcza gdy ujrzała Winicjusza, zdawało się, że wielki ciężar spadł z jej serca. Uczuła się mniej samotną. Ta niezmierna tęsknota za Pomponią i domem Aulusów, która zerwała się w niej przed chwilą, przestała nagle być dotkliwą. Pokusa widzenia Winicjusza i rozmowy z nim zgłuszyła inne głosy. Próżno przypominała sobie wszystko złe, które słyszała o domu cezara, i słowa Akte, i przestrogi Pomponii. Mimo tych słów i przestróg poczuła nagle, że na tej uczcie nie tylko być musi, ale chce: na myśl, że za chwilę usłyszy ten miły i upodobany głos, który jej mówił o miłości i o szczęściu godnym bogów i który brzmiał dotąd w jej uszach jak pieśń, chwyciła ją wprost radość.\\r\\n\\r\\nLecz nagle zlękła się tej radości. Wydało jej się, że w tej chwili zdradza i tę czystą naukę, w jakiej ją wychowano, i Pomponię, i siebie samą. Inna rzecz jest iść pod przymusem, a inna radować się taką koniecznością. Uczuła się winną, niegodną i zgubioną. Porwała ją rozpacz i chciało jej się płakać. Gdyby była sama, byłaby klękła i poczęła się bić w piersi, powtarzając: moja wina, moja wina! Akte, wziąwszy teraz jej rękę, wiodła ją przez wewnętrzne pokoje do wielkiego triclinium, w którym miała odbywać się uczta, a jej ćmiło się w oczach, szumiało od wewnętrznych wzruszeń w uszach i bicie serca tamowało jej oddech. Jak przez sen ujrzała tysiące lamp migoczących i na stołach, i na ścianach, jak przez sen usłyszała okrzyk, którym witano cezara, jak przez mgłę dojrzała jego samego. Okrzyk zgłuszył ją, blask olśnił, odurzyły wonie i straciwszy resztę przytomności, zaledwie mogła rozeznać Akte, która umieściwszy ją przy stole, sama zajęła miejsce obok.\\r\\n\\r\\nLecz po chwili niski, znajomy głos ozwał się z drugiej strony:\\r\\n\\r\\n— Bądź pozdrowiona, najpiękniejsza z dziewic na ziemi i z gwiazd na niebie! Bądź pozdrowiona, boska Kallino!\\r\\n\\r\\nLigia, oprzytomniawszy nieco, spojrzała: obok niej spoczywał Winicjusz.\\r\\n\\r\\nBył bez togi, albowiem wygoda i zwyczaj nakazywały zrzucać togi do uczty. Ciało okrywała mu tylko szkarłatna tunika bez rękawów, wyszyta w srebrne palmy. Ramiona miał nagie, ozdobione obyczajem wschodnim dwoma szerokimi złotymi naramiennikami upiętymi powyżej łokci, niżej starannie oczyszczone z włosów, gładkie, lecz zbyt muskularne, prawdziwe ramiona żołnierza, stworzone do miecza i tarczy. Na głowie nosił wieniec z róż. Ze swymi zrośniętymi nad nosem brwiami, z przepysznymi oczyma i smagłą cerą był jakby uosobieniem młodości i siły. Ligii wydał się tak piękny, że jakkolwiek pierwsze jej odurzenie już przeszło, zaledwie zdołała odpowiedzieć:\\r\\n\\r\\n— Bądź pozdrowiony, Marku…\\r\\n\\r\\nOn zaś mówił:\\r\\n\\r\\n— Szczęśliwe oczy moje, które cię widzą; szczęśliwe uszy, które słyszały twój głos, milszy mi od głosu fletni i cytr. Gdyby mi kazano wybierać, kto ma spoczywać przy mnie na tej uczcie, czy ty, Ligio, czy Wenus, wybrałbym ciebie, o boska!\\r\\n\\r\\nI począł patrzeć na nią, jakby chciał nasycić się jej widokiem, i palił ją oczyma. Wzrok jego ześlizgiwał się z jej twarzy na szyję i obnażone ramiona, pieścił jej śliczne kształty, lubował się nią, ogarniał ją, pochłaniał, lecz obok żądzy świeciło w nim szczęście i rozmiłowanie, i zachwyt bez granic.\\r\\n\\r\\n— Wiedziałem, że cię zobaczę w domu cezara — mówił dalej — a jednak gdym cię ujrzał, całą duszą moją wstrząsnęła taka radość, jakby mnie całkiem niespodziane szczęście spotkało.\\r\\n\\r\\nLigia oprzytomniawszy i czując, że w tym tłumie i w tym domu jest on jedyną bliską jej istotą, poczęła mówić z nim i wypytywać go o wszystko, co było dla niej niezrozumiałe i co przejmowało ją strachem. Skąd wiedział, że ją znajdzie w domu cezara, i dlaczego ona tu jest? Dlaczego cezar odebrał ją Pomponii? Ona się tu boi i chce do niej powrócić. Umarłaby z tęsknoty i niepokoju, gdyby nie nadzieja, że Petroniusz i on wstawią się za nią do cezara.\\r\\n\\r\\nWinicjusz tłumaczył jej, iż o jej porwaniu dowiedział się od samego Aulusa. Dlaczego ona tu jest, nie wie. Cezar nikomu nie zdaje sprawy ze swoich rozporządzeń i rozkazów. Jednakże niechaj się nie boi. Oto on, Winicjusz, jest przy niej i pozostanie przy niej. Wolałby stracić oczy niż jej nie widzieć, wolałby stracić życie niż ją opuścić. Ona jest jego duszą, więc będzie jej strzegł jak własnej duszy. Zbuduje jej u siebie w domu ołtarz jak swemu bóstwu, na którym będzie ofiarowywał mirrę i aloes, a wiosną sasanki i kwiat jabłoni… A skoro się boi domu cezara, więc jej przyrzeka, że w domu tym nie pozostanie.\\r\\n\\r\\nA jakkolwiek mówił wykrętnie i chwilami zmyślał, w głosie jego czuć było prawdę, ponieważ uczucia jego były prawdziwe. Ogarniała go także szczera litość i słowa jej wnikały mu do duszy tak, że gdy zaczęła dziękować i zapewniać go, że Pomponia pokocha go za jego dobroć, a ona sama będzie mu całe życie wdzięczna, nie mógł opanować wzruszenia i zdawało mu się, że nigdy w życiu nie potrafi się oprzeć jej prośbie. Serce poczęło w nim topnieć. Piękność jej upajała jego zmysły i pragnął jej, lecz zarazem czuł, że jest mu bardzo droga i że naprawdę mógłby ją wielbić jak bóstwo; czuł również niepohamowaną potrzebę mówienia o jej piękności i o swym dla niej uwielbieniu, że zaś gwar przy uczcie wzmagał się, więc przysunąwszy się bliżej, począł jej szeptać wyrazy dobre, słodkie, płynące z głębi duszy, dźwięczne jak muzyka, a upajające jak wino.\\r\\n\\r\\nI upajał ją. Wśród tych obcych, którzy ją otaczali, wydawał jej się coraz bliższym, coraz milszym i zupełnie pewnym, i całą duszą oddanym. Uspokoił ją, obiecał wyrwać z domu cezara, obiecał, że jej nie opuści i że będzie jej służył. Prócz tego przedtem u Aulusów rozmawiał z nią tylko ogólnie o miłości i o szczęściu, jakie ona dać może, teraz zaś mówił już wprost, że ją kocha, że mu jest najmilszą i najdroższą. Ligia po raz pierwszy słyszała takie słowa z męskich ust i w miarę jak słuchała, zdawało się jej, że coś budzi się w niej jak ze snu, że ogarnia ją jakieś szczęście, w którym niezmierna radość miesza się z niezmiernym niepokojem. Policzki jej poczęły pałać, serce bić, usta rozchyliły się jakby z podziwu. Brał ją strach, że takich rzeczy słucha, a nie chciałaby za nic w świecie uronić jednego słowa. Chwilami spuszczała oczy, to znów podnosiła na Winicjusza wzrok świetlisty, bojaźliwy i zarazem pytający, jakby pragnęła mu powiedzieć: „Mów dalej!” Gwar, muzyka, woń kwiatów i woń arabskich kadzideł poczęły ją znów odurzać. W Rzymie było zwyczajem spoczywać przy ucztach, lecz w domu Ligia zajmowała miejsce między Pomponią i małym Aulusem, teraz zaś spoczywał obok niej Winicjusz, młody, ogromny, rozkochany, pałający, ona zaś czując żar, który od niego bił, doznawała zarazem wstydu i rozkoszy. Ogarniała ją jakaś słodka niemoc, jakaś omdlałość i zapomnienie, jakby ją morzył sen.\\r\\n\\r\\nLecz bliskość jej poczęła działać i na niego. Twarz mu zbladła. Nozdrza rozdęły mu się jak u wschodniego konia. Widać i jego serce biło pod szkarłatną tuniką niezwykłym tętnem, bo oddech jego stał się krótki, a wyrazy rwały mu się w ustach. I on po raz pierwszy był tak tuż przy niej. Myśli poczęły mu się mącić; w żyłach czuł płomień, który próżno chciał ugasić winem. Nie wino jeszcze, ale jej cudna twarz, jej nagie ręce, jej dziewczęca pierś, falująca pod złotą tuniką, i jej postać, ukryta w białych fałdach peplum, upajały go coraz więcej. Wreszcie objął jej rękę powyżej kostki, jak to raz już uczynił w domu Aulusów, i ciągnąc ją ku sobie, począł szeptać drżącymi wargami:\\r\\n\\r\\n— Ja ciebie kocham, Kallino… boska moja!…\\r\\n\\r\\n— Marku, puść mnie — rzekła Ligia.\\r\\n\\r\\nOn zaś mówił dalej z oczyma zaszłymi mgłą:\\r\\n\\r\\n— Boska moja! Kochaj mnie…\\r\\n\\r\\nLecz w tej chwili ozwał się głos Akte, która spoczywała z drugiej strony Ligii:\\r\\n\\r\\n— Cezar patrzy na was.\\r\\n\\r\\nWinicjusza porwał nagły gniew i na cezara, i na Akte. Oto słowa jej rozproszyły czar upojenia. Młodemu człowiekowi nawet przyjazny głos wydałby się w takiej chwili natrętnym, sądził zaś, że Akte pragnie umyślnie przeszkodzić jego rozmowie z Ligią.\\r\\n\\r\\nWięc podniósłszy głowę i spojrzawszy na młodą wyzwolenicę poprzez ramiona Ligii, rzekł ze złością:\\r\\n\\r\\n— Minął czas, Akte, gdyś na ucztach spoczywała obok cezara, i mówią, że ci grozi ślepota, więc jakże możesz go dojrzeć?\\r\\n\\r\\nA ona odpowiedziała jakby ze smutkiem:\\r\\n\\r\\n— Widzę go jednak… On także ma krótki wzrok i patrzy na was przez szmaragd.\\r\\n\\r\\nWszystko, co czynił Nero, wzbudzało czujność nawet w jego najbliższych, więc Winicjusz zaniepokoił się, ochłonął — i począł spoglądać nieznacznie w stronę cezara. Ligia, która na początku uczty widziała go ze zmieszania jak przez mgłę, a potem, pochłonięta przez obecność i rozmowę Winicjusza, nie patrzyła nań wcale, teraz zwróciła także ku niemu zarazem ciekawe i przestraszone oczy.\\r\\n\\r\\nAkte mówiła prawdę. Cezar pochylony nad stołem i zmrużywszy jedno oko, a trzymając palcami przy drugim okrągły, wypolerowany szmaragd, którym stale się posługiwał, patrzył na nich. Na chwilę wzrok jego spotkał się z oczyma Ligii i serce dziewczyny ścisnęło się przerażeniem. Gdy, dzieckiem jeszcze, bywała w wiejskiej sycylijskiej posiadłości Aulusów, stara niewolnica egipska opowiadała jej o smokach zamieszkujących czeluści gór, i otóż teraz wydało jej się, że nagle spojrzało na nią zielonawe oko takiego smoka. Dłonią chwyciła rękę Winicjusza, jak dziecko, które się boi, a do głowy poczęły jej się cisnąć bezładne i szybkie wrażenia. Więc to był on? Ten straszny i wszechmocny? Nie widziała go dotąd nigdy, a myślała, że wygląda inaczej. Wyobrażała sobie jakieś okropne oblicze ze skamieniałą w rysach złością, tymczasem ujrzała wielką, osadzoną na grubym karku głowę, straszną wprawdzie, ale niemal śmieszną, albowiem podobną z daleka do głowy dziecka. Tunika ametystowej barwy, zabronionej zwykłym śmiertelnikom, rzucała sinawy odblask na jego szeroką krótką twarz. Włosy miał ciemne, utrefione modą zaprowadzoną przez Othona, w cztery rzędy pukli. Brody nie nosił, gdyż przed niedawnym czasem poświęcił ją Jowiszowi, za co cały Rzym składał mu dziękczynienie, jakkolwiek po cichu szeptano sobie, iż poświęcił ją dlatego, że jak wszyscy z jego rodziny zarastał na czerwono. W jego silnie występującym nad brwiami czole było jednak coś olimpijskiego. W ściągniętych brwiach znać było świadomość wszechmocy; lecz pod tym czołem półboga mieściła się twarz małpy, pijaka i komedianta, próżna, pełna zmiennych żądz, zalana mimo młodego wieku tłuszczem, a jednak chorobliwa i plugawa. Ligii wydał się wrogim, lecz przede wszystkim ohydnym.\\r\\n\\r\\nPo chwili położył szmaragd i przestał patrzeć na nią. Wówczas ujrzała jego wypukłe, niebieskie oczy, mrużące się pod nadmiarem światła, szkliste, bez myśli, podobne do oczu umarłych.\\r\\n\\r\\nOn zaś zwróciwszy się do Petroniusza rzekł:\\r\\n\\r\\n— Czy to jest owa zakładniczka, w której się kocha Winicjusz?\\r\\n\\r\\n— To ona — rzekł Petroniusz.\\r\\n\\r\\n— Jak się nazywa jej naród?\\r\\n\\r\\n— Ligowie.\\r\\n\\r\\n— Winicjusz uważa ją za piękną?\\r\\n\\r\\n— Przybierz w niewieście peplum spróchniały pień oliwny, a Winicjusz uzna go za piękny. Ale na twoim obliczu, o znawco niezrównany, czytam już wyrok na nią! Nie potrzebujesz go ogłaszać! Tak jest! Za sucha! Chuderlawa, istna makówka na cienkiej łodydze, a ty, boski esteto, cenisz w kobiecie łodygę, i po trzykroć, po czterykroć masz słuszność! Sama twarz nic nie znaczy. Jam dużo skorzystał przy tobie, ale tak pewnego rzutu oka nie mam jeszcze… I gotówem oto się założyć z Tuliuszem Senecjonem o jego kochankę, że jakkolwiek przy uczcie, gdy wszyscy leżą, trudno o całej postaci wyrokować, ty jużeś sobie powiedział: „Za wąska w biodrach.”\\r\\n\\r\\n— Za wąska w biodrach — odrzekł przymykając oczy Nero.\\r\\n\\r\\nNa ustach Petroniusza pojawił się ledwo dostrzegalny uśmiech, zaś Tuliusz Senecjo, który był zajęty aż do tej chwili rozmową z Westynusem, a raczej przedrwiwaniem snów, w które Westynus wierzył, zwrócił się do Petroniusza i chociaż nie miał najmniejszego pojęcia, o co chodzi, rzekł:\\r\\n\\r\\n— Mylisz się! Ja trzymam z cezarem.\\r\\n\\r\\n— Dobrze — odparł Petroniusz. — Dowodziłem właśnie, że masz szczyptę rozumu, cezar zaś twierdzi, iż jesteś osłem bez domieszki.\\r\\n\\r\\n— Habet! — rzekł Nero śmiejąc się i zwracając w dół wielki palec ręki, jak to czyniło się w cyrkach na znak, że gladiator otrzymał cios i ma być dobity.\\r\\n\\r\\nA Westynus sądząc, że mowa ciągle o snach, zawołał:\\r\\n\\r\\n— A ja wierzę w sny i Seneka mówił mi kiedyś, że wierzy także.\\r\\n\\r\\n— Ostatniej nocy śniło mi się, żem została westalką — rzekła przechylając się przez stół Kalwia Kryspinilla.\\r\\n\\r\\nNa to Nero począł bić w dłonie, inni poszli za jego przykładem i przez chwilę naokół rozlegały się oklaski, albowiem Kryspinilla, kilkakrotna rozwódka, znana była ze swej bajecznej rozpusty w całym Rzymie.\\r\\n\\r\\nLecz ona nie zmieszawszy się bynajmniej rzekła:\\r\\n\\r\\n— I cóż! Wszystkie one stare i brzydkie. Jedna Rubria do ludzi podobna, a tak byłoby nas dwie, chociaż i Rubria dostaje latem piegów.\\r\\n\\r\\n— Pozwól jednak, przeczysta Kalwio — rzekł Petroniusz — iż westalką mogłaś zostać chyba przez sen.\\r\\n\\r\\n— A gdyby cezar kazał?\\r\\n\\r\\n— Uwierzyłbym, że sprawdzają się sny nawet najdziwaczniejsze.\\r\\n\\r\\n— Bo się sprawdzają — rzekł Westynus. — Rozumiem ludzi, którzy nie wierzą w bogów, ale jak można nie wierzyć w sny?\\r\\n\\r\\n— A wróżby? — spytał Nero. — Wróżono mi niegdyś, że Rzym przestanie istnieć, a ja będę panował nad całym Wschodem.\\r\\n\\r\\n— Wróżby i sny to się ze sobą łączy — mówił Westynus. — Raz jeden prokonsul, wielki niedowiarek, posłał do świątyni Mopsusa niewolnika z opieczętowanym listem, którego nie pozwolił otwierać, by sprawdzić, czy bożek potrafi odpowiedzieć na pytanie w liście zawarte. Niewolnik przespał noc w świątyni, by mieć sen wróżebny, po czym wrócił i rzekł tak: „Śnił mi się młodzian, jasny jak słońce, który rzekł mi jeden tylko wyraz: »czarnego«.” Prokonsul usłyszawszy to zbladł i zwracając się do swych gości, równych mu niedowiarków, powiedział: „Czy wiecie, co było w liście?”\\r\\n\\r\\nTu Westynus przerwał i podniósłszy czaszę z winem począł pić.\\r\\n\\r\\n— Co było w liście? — spytał Senecjo.\\r\\n\\r\\n— W liście było pytanie: „Jakiego byka mam ofiarować: białego czy czarnego?”\\r\\n\\r\\nLecz zajęcie wzbudzone opowiadaniem przerwał Witeliusz, który, przyszedłszy już podpity na ucztę, wybuchnął nagle, bez żadnego powodu, bezmyślnym śmiechem.\\r\\n\\r\\n— Z czego ta beczka łoju śmieje się? — spytał Nero.\\r\\n\\r\\n— Śmiech odróżnia ludzi od zwierząt — rzekł Petroniusz — a on nie ma innego dowodu, że nie jest wieprzem.\\r\\n\\r\\nWiteliusz zaś urwał wpół śmiechu i cmokając świecącymi od sosów i tłuszczów wargami, począł spoglądać na obecnych z takim zdumieniem, jakby ich nigdy przedtem nie widział.\\r\\n\\r\\nNastępnie podniósł swą podobną do poduszki dłoń i rzekł ochrypłym głosem:\\r\\n\\r\\n— Spadł mi z palca rycerski pierścień po ojcu.\\r\\n\\r\\n— Który był szewcem — dodał Nero.\\r\\n\\r\\nLecz Witeliusz wybuchnął znowu niespodzianym śmiechem i począł szukać pierścienia w peplum Kalwii Kryspinilli.\\r\\n\\r\\nNa to Watyniusz jął udawać okrzyki przestraszonej kobiety, Nigidia zaś, przyjaciółka Kalwii, młoda wdowa z twarzą dziecka, a oczyma nierządnicy, rzekła w głos:\\r\\n\\r\\n— Szuka, czego nie zgubił.\\r\\n\\r\\n— I co mu się na nic nie przyda, choćby znalazł — dokończył poeta Lukan.\\r\\n\\r\\nUczta stawała się weselszą. Tłumy niewolników roznosiły coraz nowe dania; z wielkich waz, napełnionych śniegiem i okręconych bluszczem, wydobywano co chwila mniejsze kratery z licznymi gatunkami win. Wszyscy pili obficie. Z pułapu na stół i na biesiadników spadały raz wraz róże.\\r\\n\\r\\nPetroniusz począł jednak prosić Nerona, by nim goście się popiją, uszlachetnił ucztę swym śpiewem. Chór głosów poparł jego słowa, ale Nero począł się wzbraniać. Nie o samą odwagę chodzi, chociaż brak mu jej zawsze… Bogowie wiedzą, ile go kosztują wszelkie popisy… Nie uchyla się wprawdzie od nich, boć trzeba coś uczynić dla sztuki, i zresztą, jeśli Apollo obdarzył go pewnym głosem, to darów bożych nie godzi się marnować. Rozumie nawet, że jest to jego obowiązkiem względem państwa. Ale dziś jest naprawdę zachrypnięty. W nocy położył sobie ołowiane ciężarki na piersiach, ale i to nie pomogło… Myśli nawet jechać do Ancjum, by odetchnąć morskim powietrzem.\\r\\n\\r\\nLecz Lukan począł go zaklinać w imię sztuki i ludzkości. Wszyscy wiedzą, że boski poeta i śpiewak ułożył nowy hymn do Wenus, wobec którego Lukrecjuszowy jest skomleniem rocznego wilczęcia. Niechże ta uczta będzie prawdziwą ucztą. Władca tak dobry nie powinien zadawać takich mąk swym poddanym: „Nie bądź okrutnikiem, cezarze!”\\r\\n\\r\\n— Nie bądź okrutnikiem! — powtórzyli wszyscy siedzący bliżej.\\r\\n\\r\\nNero rozłożył ręce na znak, że musi ustąpić. Wówczas wszystkie twarze ubrały się w wyraz wdzięczności, a wszystkie oczy zwróciły się ku niemu. Lecz on kazał jeszcze przedtem oznajmić Poppei, że będzie śpiewał, obecnym zaś oświadczył, że nie przyszła ona na ucztę, bo nie czuła się zdrową, ponieważ jednak żadne lekarstwo nie sprawia jej takiej ulgi jak jego śpiew, przeto żal by mu było pozbawić ją sposobności.\\r\\n\\r\\nJakoż Poppea nadeszła niebawem. Władała ona dotąd Neronem jak poddanym, wiedziała jednak, że gdy chodziło o jego miłość własną jako śpiewaka, woźnicy lub poety, niebezpiecznie byłoby ją zadrażnić. Weszła więc, piękna jak bóstwo, przybrana równie jak Nero w ametystowej barwy szatę i w naszyjnik z olbrzymich pereł, złupiony niegdyś na Masynissie, złotowłosa, słodka i jakkolwiek po dwóch mężach rozwódka, z twarzą i wejrzeniem dziewicy.\\r\\n\\r\\nWitano ją okrzykami i mianem „boskiej Augusty”. Ligia nigdy w życiu nie widziała nic równie pięknego, i oczom własnym nie chciało jej się wierzyć, albowiem wiadomo jej było, że Poppea Sabina jest jedną z najniegodziwszych w świecie kobiet. Wiedziała od Pomponii, że ona doprowadziła cezara do zamordowania matki i żony, znała ją z opowieści Aulusowych gości i służby; słyszała, że jej to posągi obalano po nocach w mieście; słyszała o napisach, których sprawców skazywano na najcięższe kary, a które jednak zjawiały się każdego rana na murach miasta. Tymczasem teraz na widok tej osławionej Poppei, uważanej przez wyznawców Chrystusa za wcielenie zła i zbrodni, wydało jej się, że tak mogli wyglądać aniołowie lub jakieś duchy niebiańskie. Po prostu nie umiała od niej oderwać oczu, a z ust mimo woli wyrwało się jej pytanie:\\r\\n\\r\\n— Ach, Marku, czy to być może?…\\r\\n\\r\\nOn zaś, podniecony winem i jakby zniecierpliwiony, że tyle rzeczy rozpraszało jej uwagę i odrywało ją od niego i jego słów, mówił:\\r\\n\\r\\n— Tak, ona piękna, aleś ty stokroć piękniejsza. Ty się nie znasz, inaczej zakochałabyś się w sobie jak Narcyz… Ona się kąpie w mleku oślic, a ciebie chyba Wenus wykąpała we własnym. Ty się nie znasz, ocelle mi! Nie patrz na nią. Zwróć oczy ku mnie, ocelle mi!… Dotknij ustami tej kruży wina, a potem ja oprę na tym samym miejscu moje…\\r\\n\\r\\nI przysuwał się coraz bliżej, a ona poczęła się cofać ku Akte. Ale w tej chwili nakazano ciszę, albowiem cezar powstał. Śpiewak Diodor podał mu lutnię z rodzaju zwanych delta, drugi, Terpnos, który miał mu towarzyszyć w graniu, zbliżył się z instrumentem zwanym nablium, Nero zaś, oparłszy deltę o stół, wzniósł oczy w górę i przez chwilę w triclinium zapanowała cisza przerywana tylko szmerem, jaki wydawały spadające wciąż z pułapu róże.\\r\\n\\r\\nPo czym jął śpiewać, a raczej mówić śpiewnie i rytmicznie, przy odgłosie dwóch lutni, swój hymn do Wenus. Ani głos, lubo nieco przyćmiony, ani wiersz nie były złe, tak że biedną Ligię znowu opanowały wyrzuty sumienia, albowiem hymn, jakkolwiek sławiący nieczystą pogańską Wenus, wydał się jej aż nadto piękny, a i sam cezar, ze swoim wieńcem laurowym na czole i wzniesionymi oczyma, wspanialszym, daleko mniej strasznym i mniej ohydnym niż na początku uczty.\\r\\n\\r\\nLecz biesiadnicy ozwali się grzmotem oklasów. Wołania: „O, głosie niebiański!”, rozległy się naokół; niektóre z kobiet, podniósłszy dłonie w górę, pozostały tak na znak zachwytu nawet po skończeniu śpiewu, inne obcierały załzawione oczy; w całej sali zawrzało jak w ulu. Poppea, schyliwszy swą złotowłosą główkę, podniosła do ust rękę Nerona i trzymała ją długo w milczeniu, młody zaś Pitagoras, Grek przecudnej urody, ten sam, z którym później na wpół już obłąkany Nero kazał sobie dać ślub flaminom z zachowaniem wszelkich obrzędów, ukląkł teraz u jego nóg.\\r\\n\\r\\nLecz Nero patrzył pilnie na Petroniusza, którego pochwały przede wszystkim były mu zawsze pożądane, ów zaś rzekł:\\r\\n\\r\\n— Jeśli chodzi o muzykę, Orfeusz musi być w tej chwili tak żółty z zazdrości, jak tu obecny Lukan, a co do wierszy, żałuję, że nie są gorsze, bo może bym znalazł wówczas odpowiednie na ich pochwałę słowa.\\r\\n\\r\\nLecz Lukan nie wziął mu za złe wzmianki o zazdrości, owszem, spojrzał na niego z wdzięcznością i udając zły humor począł mruczeć:\\r\\n\\r\\n— Przeklęte Fatum, które kazało mi żyć współcześnie z takim poetą. Miałby człek miejsce w pamięci ludzkiej i na Parnasie, a tak zgaśnie jak kaganek przy słońcu.\\r\\n\\r\\nPetroniusz jednak, który miał pamięć zadziwiającą, począł powtarzać ustępy z hymnu, cytować pojedyncze wiersze, podnosić i rozbierać piękniejsze wyrażenia. Lukan, zapomniawszy niby o zazdrości wobec uroku poezji, dołączył do jego słów swoje zachwyty. Na twarzy Nerona odbiła się rozkosz i bezdenna próżność, nie tylko granicząca z głupotą, lecz zupełnie jej równa. Sam podsuwał im wiersze, które uważał za najpiękniejsze, a wreszcie jął pocieszać Lukana i mówić mu, by nie tracił odwagi, bo jakkolwiek czym się kto urodzi, tym jest, jednakże cześć, jaką ludzie oddają Jowiszowi, nie wyłącza czci innych bogów.\\r\\n\\r\\nPo czym wstał, by odprowadzić Poppeę, która będąc istotnie niezdrową pragnęła odejść. Wszelako biesiadnikom, którzy pozostali, rozkazał zająć znów miejsca i zapowiedział, że wróci. Jakoż wrócił po chwili, by odurzać się dymem kadzideł i patrzeć na dalsze widowiska, jakie on sam, Petroniusz lub Tygellinus przygotowali na ucztę.\\r\\n\\r\\nCzytano znów wiersze lub słuchano dialogów, w których dziwactwo zastępowało dowcip. Za czym słynny mima, Parys, przedstawiał przygody Iony, córki Inacha. Gościom, a zwłaszcza Ligii, nieprzywykłej do podobnych widowisk, wydało się, że widzą cuda i czary. Parys ruchami rąk i ciała umiał wyrażać rzeczy na pozór do wyrażenia w tańcu niemożliwe. Dłonie jego zamąciły powietrze, tworząc chmurę świetlistą, żywą, pełną drgań, lubieżną, otaczającą na wpół omdlały dziewiczy kształt, wstrząsany spazmem rozkoszy. Był to obraz, nie taniec, obraz jasny, odsłaniający tajnie miłości, czarowny i bezwstydny, a gdy po jego ukończeniu weszli korybanci i rozpoczęli z syryjskimi dziewczętami, przy odgłosie cytr, fletni, cymbałów i bębenków, taniec bachiczny, pełen dzikich wrzasków i dzikszej jeszcze rozpusty, Ligii wydało się, że spali ją żywy ogień, że piorun powinien uderzyć w ten dom lub pułap zapaść się na głowy biesiadników.\\r\\n\\r\\nLecz ze złotego niewodu upiętego pod pułapem padały tylko róże, a natomiast na wpół pijany już Winicjusz mówił jej:\\r\\n\\r\\n— Widziałem cię w domu Aulusów przy fontannie i pokochałem cię. Był świt i myślałaś, że nikt nie patrzy, a jam cię widział… I widzę cię taką dotąd, chociaż kryje mi cię to peplum. Zrzuć peplum jak Kryspinilla. Widzisz! Bogowie i ludzie szukają miłości. Nie ma prócz niej nic w świecie! Oprzyj mi głowę na piersiach i zmruż oczy.\\r\\n\\r\\nA jej tętna biły ciężko w skroniach i rękach. Ogarniało ją wrażenie, że leci w jakąś przepaść, a ten Winicjusz, który przedtem wydawał jej się tak bliskim i pewnym, zamiast ratować, ciągnie ją do niej. I uczuła do niego żal. Poczęła się znów bać i tej uczty, i jego, i siebie samej. Jakiś głos, podobny do głosu Pomponii, wołał jeszcze w jej duszy: „Ligio, ratuj się!”, ale coś mówiło jej także, że już za późno i że kogo obwiał podobny płomień, kto to wszystko, co działo się na tej uczcie, widział, w kim serce tak biło, jak biło w niej, gdy słuchała słów Winicjusza, i kogo przejmował taki dreszcz, jaki przejmował ją, gdy on przybliżał się do niej, ten jest już zgubiony bez ratunku. Czyniło jej się słabo. Chwilami zdawało jej się, że zemdleje, a potem stanie się coś strasznego. Wiedziała, że pod groźbą gniewu cezara nie wolno nikomu wstać, póki nie wstanie cezar, ale choćby i tak nie było, nie miałaby już na to sił.\\r\\n\\r\\nTymczasem do końca uczty było daleko. Niewolnicy przynosili jeszcze nowe dania i ustawicznie napełniali kruże winem, a przed stołem, ustawionym w otwartą z jednej strony klamrę, zjawili się dwaj atleci, by dać gościom widok zapasów.\\r\\n\\r\\nI wnet poczęli się zmagać. Potężne, świecące od oliwy ciała utworzyły jedną bryłę, kości ich chrzęściały w żelaznych ramionach, z zaciśniętych szczęk wydobywał się zgrzyt złowrogi. Chwilami słychać było szybkie, głuche uderzenia ich stóp o przytrząśniętą szafranem podłogę, to znów stawali nieruchomie, cichli i widzom wydawało się, że mają przed sobą grupę wykutą z kamienia. Oczy Rzymian z lubością śledziły grę straszliwie napiętych grzbietów, łyd i ramion. Lecz walka nie trwała zbyt długo, albowiem Kroto, mistrz i przełożony szkoły gladiatorów, niepróżno uchodził za najsilniejszego w państwie człowieka. Przeciwnik jego począł oddychać coraz śpieszniej, potem rzęzić, potem twarz mu posiniała, wreszcie wyrzucił krew ustami i zwisł.\\r\\n\\r\\nGrzmot oklasków powitał koniec walki, zaś Kroto, oparłszy stopy na plecach przeciwnika, skrzyżował olbrzymie ramiona na piersiach i toczył oczyma tryumfatora po sali.\\r\\n\\r\\nWeszli następnie udawacze zwierząt i ich głosów, kuglarze i błazny, lecz mało na nich patrzono, gdyż wino ćmiło już oczy patrzących. Uczta zmieniała się stopniowo w pijacką i rozpustną orgię. Syryjskie dziewczęta, które poprzednio tańczyły taniec bachiczny, pomieszały się z gośćmi. Muzyka zmieniła się w bezładny i dziki hałas cytr, lutni, cymbałów armeńskich, sistr egipskich, trąb i rogów, gdy zaś niektórzy z biesiadników pragnęli rozmawiać, poczęto krzyczeć na muzykantów, by poszli precz. Powietrze przesycone zapachem kwiatów, pełne woni olejków, którymi śliczne pacholęta przez czas uczty skrapiały stopy biesiadników, przesycone szafranem i wyziewami ludzkimi stało się duszne; lampy paliły się mdłym płomieniem, poprzekrzywiały się wieńce na czołach, twarze pobladły i pokryły się kroplami potu.\\r\\n\\r\\nWiteliusz zwalił się pod stół. Nigidia, obnażywszy się do wpół ciała, wsparła swą pijaną, dziecinną głowę na piersi Lukana, a ów, równie pijany, począł zdmuchiwać złoty puder z jej włosów, podnosząc oczy z niezmierną uciechą ku górze. Westynus z uporem pijaka powtarzał po raz dziesiąty odpowiedź Mopsusa na zapieczętowany list prokonsula. Tuliusz zaś, który drwił z bogów, mówił przerywanym przez czkawkę, rozwlekłym głosem:\\r\\n\\r\\n— Bo jeśli Sferos Ksenofanesa jest okrągły, to uważasz, takiego boga można toczyć nogą przed sobą jak beczkę.\\r\\n\\r\\nLecz Domicjusz Afer, stary złodziej i donosiciel, oburzył się tą rozmową i z oburzenia polał sobie falernem całą tunikę. On zawsze wierzył w bogów. Ludzie mówią, że Rzym zginie, a są nawet tacy, którzy twierdzą, że już ginie. I pewno!… Ale jeśli to nastąpi, to dlatego, że młodzież nie ma wiary, a bez wiary nie może być cnoty. Zaniechano także dawnych surowych obyczajów i nikomu nie przychodzi do głowy, że epikurejczycy nie oprą się barbarzyńcom. A to darmo! Co do niego, żałuje, że dożył takich czasów i że w uciechach szukać musi obrony przed zmartwieniami, które inaczej rychło by sobie dały z nim rady.\\r\\n\\r\\nTo rzekłszy przygarnął ku sobie syryjską tancerkę i bezzębnymi ustami począł całować jej kark i plecy, co widząc konsul Memmiusz Regulus rozśmiał się i podniósłszy swą łysinę przybraną w wieniec na bakier, rzekł:\\r\\n\\r\\n— Kto mówi, że Rzym ginie?… Głupstwo!… Ja, konsul, wiem najlepiej… Videant consules!… trzydzieści legii… strzeże naszej pax romana!…\\r\\n\\r\\nTu przyłożył pięści do skroni i począł krzyczeć na całą komnatę:\\r\\n\\r\\n— Trzydzieści legii! — trzydzieści legii!… od Brytanii do granic Partów!\\r\\n\\r\\nLecz nagle zastanowił się i przyłożywszy palec do czoła, rzekł:\\r\\n\\r\\n— A bodaj że nawet trzydzieści dwie…\\r\\n\\r\\nI stoczył się pod stół, gdzie po chwili począł oddawać języki flamingów, pieczone rydze, mrożone grzyby, szarańcze na miodzie, ryby, mięsiwa i wszystko, co zjadł lub wypił.\\r\\n\\r\\nDomicjusza nie uspokoiła jednak ilość legii strzegących rzymskiego pokoju: Nie, nie! Rzym musi zginąć, bo zginęła wiara w bogów i surowy obyczaj! Rzym musi zginąć, a szkoda, bo życie jednak jest dobre, cezar łaskawy, wino dobre! Ach, co za szkoda!\\r\\n\\r\\nI ukrywszy głowę w łopatki syryjskiej bachantki, rozpłakał się.\\r\\n\\r\\nCo tam to życie przyszłe!… Achilles miał słuszność, że lepiej jest być parobkiem w podsłonecznym świecie niż królować w kimeryjskich krainach. A i to pytanie, czy istnieją jacy bogowie, chociaż niewiara gubi młodzież…\\r\\n\\r\\nLukan tymczasem rozdmuchał wszystek złoty puder z włosów Nigidii, która, spiwszy się, usnęła. Następnie zdjął zwoje bluszczów ze stojącej przed nim wazy i obwinął w nie śpiącą, a po dokonaniu dzieła jął patrzyć na obecnych wzrokiem rozradowanym i pytającym.\\r\\n\\r\\nPo czym ustroił i siebie w bluszcz, powtarzając tonem głębokiego przekonania:\\r\\n\\r\\n— Wcale nie jestem człowiekiem, tylko faunem.\\r\\n\\r\\nPetroniusz nie był pijany, ale Nero, który z początku pił ze względu na swój „niebieski” głos mało, pod koniec wychylał czaszę po czaszy i upił się. Chciał nawet śpiewać dalej swe wiersze, tym razem greckie, ale ich zapomniał i przez omyłkę zaśpiewał piosenkę Anakreona. Wtórowali mu do niej Pitagoras, Diodor i Terpnos, ale ponieważ wszystkim nie szło, więc dali spokój. Nero natomiast począł się zachwycać, jako znawca i esteta, urodą Pitagorasa i z zachwytu całować go po rękach. Tak piękne ręce widział tylko niegdyś… u kogo?\\r\\n\\r\\nI przyłożywszy dłoń do mokrego czoła począł sobie przypominać. Po chwili na twarzy jego odbił się strach:\\r\\n\\r\\n— Aha! U matki! U Agrypiny!\\r\\n\\r\\nI nagle opanowały go posępne widzenia.\\r\\n\\r\\n— Mówią — rzekł — że ona nocami chodzi przy księżycu po morzu, koło Baiae i Bauli… Nic, tylko chodzi, chodzi, jakby czego szukała. A jak zbliży się do łódki, to popatrzy i odejdzie, ale rybak, na którego spojrzała, umiera.\\r\\n\\r\\n— Niezły temat — rzekł Petroniusz.\\r\\n\\r\\nWestynus zaś wyciągnąwszy szyję jak żuraw, szeptał tajemniczo:\\r\\n\\r\\n— Nie wierzę w bogów, ale wierzę w duchy… oj!\\r\\n\\r\\nLecz Nero nie uważał na ich słowa i mówił dalej:\\r\\n\\r\\n— Przecie odbyłem lemuralia. Nie chcę jej widzieć! To już piąty rok. Musiałem, musiałem ją skazać, bo nasłała na mnie mordercę, i gdybym jej nie był uprzedził, nie słyszelibyście dziś mego śpiewu.\\r\\n\\r\\n— Dzięki, cezarze, w imieniu miasta i świata — zawołał Domicjusz Afer.\\r\\n\\r\\n— Wina! I niech uderzą w tympany.\\r\\n\\r\\nHałas wszczął się na nowo. Lukan, cały w bluszczach, chcąc go przekrzyczeć wstał i począł wołać:\\r\\n\\r\\n— Nie jestem człowiekiem, jeno faunem i mieszkam w lesie. E…cho…oooo!\\r\\n\\r\\nSpił się wreszcie cezar, spili się mężczyźni i kobiety. Winicjusz nie mniej był pijany od innych, a w dodatku obok żądzy budziła się w nim chęć do kłótni, co zdarzało mu się zawsze, ilekroć przebrał miarę. Jego czarniawa twarz stała się jeszcze bledszą i język plątał mu się już, gdy mówił głosem podniesionym i rozkazującym:\\r\\n\\r\\n— Daj mi usta! Dziś, jutro, wszystko jedno!… Dość tego! Cezar wziął cię od Aulusów, by cię darować mnie, rozumiesz! Jutro o zmroku przyszlę po ciebie, rozumiesz!… Cezar mi cię obiecał, nim cię wziął… Musisz być moją! Daj mi usta! Nie chcę czekać jutra… daj prędko usta!\\r\\n\\r\\nI objął ją, ale Akte poczęła jej bronić, a i ona sama broniła się ostatkiem sił, bo czuła, że ginie. Próżno jednak usiłowała obu rękami zdjąć z siebie jego bezwłose ramię; próżno głosem, w którym drgał żal i strach, błagała go, by nie był takim, jak jest, i by miał nad nią litość. Przesycony winem oddech oblewał ją coraz bliżej, a twarz jego znalazła się tuż koło jej twarzy. Nie był to już dawny, dobry i niemal drogi duszy Winicjusz, ale pijany, zły satyr, który napełniał ją przerażeniem i wstrętem.\\r\\n\\r\\nSiły jednak opuszczały ją coraz bardziej. Daremnie, przechyliwszy się, odwracała twarz, by uniknąć jego pocałunków. On podniósł się, chwycił ją w oba ramiona i przyciągnąwszy jej głowę ku piersiom, począł dysząc rozgniatać ustami jej zbladłe usta.\\r\\n\\r\\nLecz w tejże chwili jakaś straszna siła odwinęła jego ramiona z jej szyi z taką łatwością, jakby to były ramiona dziecka, jego zaś odsunęła na bok jak suchą gałązkę lub zwiędły liść. Co się stało? Winicjusz przetarł zdumione oczy i nagle ujrzał nad sobą olbrzymią postać Liga zwanego Ursusem, którego poznał w domu Aulusów.\\r\\n\\r\\nLig stał spokojny i tylko patrzył na Winicjusza błękitnymi oczyma tak dziwnie, iż młodemu człowiekowi krew ścięła się w żyłach, po czym wziął na ręce swą królewnę i krokiem równym, cichym wyszedł z triclinium.\\r\\n\\r\\nAkte w tej chwili wyszła za nim.\\r\\n\\r\\nWinicjusz siedział przez mgnienie oka jak skamieniały, po czym zerwał się i począł biec ku wyjściu:\\r\\n\\r\\n— Ligio! Ligio!…\\r\\n\\r\\nLecz żądza, zdumienie, wściekłość i wino podcięły mu nogi. Zatoczył się raz i drugi, po czym chwycił za nagie ramiona jednej z bachantek i począł pytać mrugając oczyma:\\r\\n\\r\\n— Co się stało?\\r\\n\\r\\nA ona wziąwszy krużę z winem podała mu ją z uśmiechem w zamglonych oczach.\\r\\n\\r\\n— Pij! — rzekła.\\r\\n\\r\\nWinicjusz wypił i zwalił się z nóg.\\r\\n\\r\\nWiększa część gości leżała już pod stołem; inni chodzili chwiejnym krokiem po triclinium, inni spali na sofach stołowych, chrapiąc lub oddając przez sen zbytek wina, a na pijanych konsulów i senatorów, na pijanych rycerzy, poetów, filozofów, na pijane tancerki i patrycjuszki, na cały ten świat, wszechwładny jeszcze, ale już bezduszny, uwieńczony i rozpasany, ale już gasnący, ze złotego niewodu upiętego pod pułapem kapały i kapały wciąż róże.\\r\\n\\r\\nNa dworze poczęło świtać.\\r\\n\\r\\n\\r\\n\\r\\nRozdział ósmy\\r\\n\\r\\nUrsusa nikt nie zatrzymał, nikt nie zapytał nawet, co czyni. Ci z gości, którzy nie leżeli pod stołem, nie pilnowali już swych miejsc, więc służba, widząc olbrzyma niosącego na ręku biesiadniczkę, sądziła, że to jakiś niewolnik wynosi pijaną swoją panią. Zresztą Akte szła z nimi i obecność jej usuwała wszelkie podejrzenia.\\r\\n\\r\\nW ten sposób wyszli z triclinium do przyległej komnaty, a stamtąd na galerię wiodącą do mieszkania Akte.\\r\\n\\r\\nLigię opuściły siły tak dalece, że ciężyła jak martwa na ramieniu Ursusa. Ale gdy oblało ją chłodne i czyste poranne powietrze, otworzyła oczy. Na świecie czyniło się coraz widniej. Po chwili, idąc kolumnadą, skręcili w boczny portyk wychodzący nie na dziedziniec, ale na pałacowe ogrody, w których wierzchołki pinij i cyprysów rumieniły się już od zorzy porannej. W tej części gmachu było pusto, a odgłosy muzyki i wrzaski biesiadne dochodziły ich coraz niewyraźniej. Ligii wydało się, że wyrwano ją z piekła i wyniesiono na jasny świat boży. Było jednak coś poza tym ohydnym triclinium. Było niebo, zorze, światło i cisza. Dziewczynę chwycił nagły płacz i tuląc się do ramienia olbrzyma, poczęła powtarzać ze łkaniem:\\r\\n\\r\\n— Do domu, Ursusie, do domu, do Aulusów!\\r\\n\\r\\n— Pójdziemy! — odrzekł Ursus.\\r\\n\\r\\nTymczasem jednak znaleźli się w małym atrium przynależnym do mieszkania Akte. Tam Ursus posadził Ligię na marmurowej ławce opodal fontanny. Akte zaś poczęła ją uspokajać i zachęcać do spoczynku upewniając, że chwilowo nic jej nie grozi, gdyż pijani biesiadnicy będą po uczcie spali do wieczora. Lecz Ligia przez długi czas nie chciała się uspokoić i przycisnąwszy rękoma skronie powtarzała tylko jak dziecko:\\r\\n\\r\\n— Do domu, do Aulusów!…\\r\\n\\r\\nUrsus był gotów. Przy bramach stoją wprawdzie pretorianie, ale on i tak przejdzie. Żołnierze nie zatrzymują wychodzących. Przed łukiem mrowi się od lektyk. Ludzie poczną wychodzić całymi kupami. Nikt ich nie zatrzyma. Wyjdą razem z tłumem i pójdą prosto do domu. Zresztą, co mu tam! Jak królewna każe, tak musi być. Po to on tu jest.\\r\\n\\r\\nA Ligia powtarzała:\\r\\n\\r\\n— Tak, Ursusie, wyjdziemy.\\r\\n\\r\\nLecz Akte musiała mieć rozum za oboje. Wyjdą! Tak! Nikt ich nie zatrzyma. Ale z domu cezara uciekać nie wolno i kto to czyni, obraża jego majestat. Wyjdą, ale wieczorem centurion na czele żołnierzy przyniesie wyrok śmierci Aulusowi, Pomponii Grecynie, Ligię zaś zabierze na powrót do pałacu i wówczas już nie będzie dla niej ratunku. Jeśli Aulusowie przyjmą ją pod swój dach, śmierć czeka ich na pewno.\\r\\n\\r\\nLigii opadły ręce. Nie było rady. Musiała wybierać między zgubą Plaucjuszów a własną. Idąc na ucztę miała nadzieję, że Winicjusz i Petroniusz wyproszą ją od cezara i oddadzą Pomponii, teraz zaś wiedziała, że to oni właśnie namówili cezara, by ją odebrał Aulusom. Nie było rady. Cud chyba mógł ją wyrwać z tej przepaści. Cud i potęga Boża.\\r\\n\\r\\n— Akte — rzekła z rozpaczą — czy słyszałaś, co mówił Winicjusz, że mu cezar mnie darował i że dziś wieczór przyśle po mnie niewolników i zabierze mnie do swego domu?\\r\\n\\r\\n— Słyszałam — rzekła Akte.\\r\\n\\r\\nI rozłożywszy ręce umilkła. Rozpacz, z jaką mówiła Ligia, nie znajdowała w niej echa. Ona sama była przecie kochanką Nerona. Serce jej, jakkolwiek dobre, nie umiało dość odczuć sromoty takiego stosunku. Jako dawna niewolnica, nadto zżyła się z prawem niewoli, a oprócz tego kochała dotąd Nerona. Gdyby chciał powrócić do niej, wyciągnęłaby do niego ręce jak do szczęścia. Rozumiejąc teraz jasno, że Ligia albo musi zostać kochanką młodego i pięknego Winicjusza, albo narazić siebie i Aulusów na zgubę, nie pojmowała po prostu, jak dziewczyna mogła się wahać.\\r\\n\\r\\n— W domu cezara — rzekła po chwili — nie byłoby ci bezpieczniej niż w domu Winicjusza.\\r\\n\\r\\nI nie przyszło jej na myśl, że jakkolwiek mówiła prawdę, słowa jej znaczyły: „Zgódź się z losem i zostań nałożnicą Winicjusza.” Lecz Ligii, która czuła jeszcze na ustach jego pełne zwierzęcej żądzy i palące jak węgiel pocałunki, krew napłynęła ze wstydu na samo wspomnienie o nich do twarzy.\\r\\n\\r\\n— Nigdy! — zawołała z wybuchem. — Nie zostanę ani tu, ani u Winicjusza, nigdy!\\r\\n\\r\\nAkte zadziwił ów wybuch.\\r\\n\\r\\n— Zali — spytała — Winicjusz jest ci tak nienawistny?\\r\\n\\r\\nLecz Ligia nie mogła odpowiedzieć, gdyż porwał ją znów płacz. Akte przygarnęła ją do piersi i poczęła uspokajać. Ursus oddychał ciężko i zaciskał olbrzymie pięści, albowiem kochając z wiernością psa swą królewnę, nie mógł znieść widoku jej łez. W jego ligijskim, półdzikim sercu rodziła się chęć, by wrócić do sali, zdławić Winicjusza, a w razie potrzeby cezara, bał się jednak zaofiarować z tym swej pani, nie będąc pewnym, czy taki postępek, który zrazu wydał mu się nader prostym, byłby odpowiednim dla wyznawcy Ukrzyżowanego Baranka.\\r\\n\\r\\nA Akte utuliwszy Ligię poczęła znów pytać:\\r\\n\\r\\n— Zali on ci tak nienawistny?\\r\\n\\r\\n— Nie — rzekła Ligia — nie wolno mi go nienawidzić, bo jestem chrześcijanką.\\r\\n\\r\\n— Wiem, Ligio. Wiem także z listów Pawła z Tarsu, iż wam nie wolno ni się pohańbić, ni bać się więcej śmierci niż grzechu, ale powiedz mi, czy twoja nauka pozwala śmierć zadawać?\\r\\n\\r\\n— Nie.\\r\\n\\r\\n— Więc jakże możesz ściągać pomstę cezara na dom Aulusów?\\r\\n\\r\\nNastała chwila milczenia. Przepaść bez dna otworzyła się przed Ligią na nowo.\\r\\n\\r\\nZaś młoda wyzwolenica mówiła dalej:\\r\\n\\r\\n— Pytam, bo mi cię żal i żal dobrej Pomponii, i Aulusa, i ich dziecka. Ja dawno żyję w tym domu i wiem, czym grozi gniew cezara. Nie! Wy nie możecie stąd uciekać. Jedna ci droga zostaje: błagać Winicjusza, aby cię wrócił Pomponii.\\r\\n\\r\\nLecz Ligia obsunęła się na kolana, by błagać kogo innego. Ursus ukląkł po chwili także i oboje poczęli się modlić w domu cezara, przy rannej zorzy.\\r\\n\\r\\nAkte po raz pierwszy widziała taką modlitwę i nie mogła oczu oderwać od Ligii, która zwrócona do niej profilem, ze wzniesioną głową i rękoma, patrzyła w niebo, jakby czekając stamtąd ratunku. Świt obrzucił światłem jej ciemne włosy i białe peplum, odbił się w źrenicach i cała w blasku, sama wyglądała jak światło. W jej pobladłej twarzy, w otwartych ustach, we wzniesionych rękach i oczach znać było jakieś nadziemskie uniesienie.\\r\\n\\r\\nI Akte zrozumiała teraz, dlaczego Ligia nie może zostać niczyją nałożnicą. Przed dawną kochanką Nerona uchylił się jakby róg zasłony kryjącej świat zgoła inny niż ów, do którego przywykła. Zdumiewała ją ta modlitwa w tym domu zbrodni i sromoty. Przed chwilą wydawało się jej, że nie ma dla Ligii ratunku, teraz zaś poczęła wierzyć, że może stać się coś nadzwyczajnego, że przyjdzie jakiś ratunek tak potężny, iż i sam cezar oprzeć mu się nie zdoła, że z nieba zejdą jakieś skrzydlate wojska w pomoc dziewczynie albo że słońce podściele pod nią promienie i pociągnie ją ku sobie. Słyszała już o wielu cudach między chrześcijanami i myślała teraz, że widocznie wszystko to prawda, skoro Ligia tak się modli.\\r\\n\\r\\nLigia zaś podniosła się wreszcie z twarzą rozjaśnioną nadzieją. Ursus podniósł się także i przykucnąwszy obok ławki, patrzył w swą panią czekając jej słów.\\r\\n\\r\\nA jej oczy zaszły mgłą i po chwili dwie wielkie łzy poczęły się toczyć z wolna po jej policzkach.\\r\\n\\r\\n— Niech Bóg błogosławi Pomponii i Aulusowi — rzekła. — Nie wolno mi ściągać zguby na nich, więc nie zobaczę ich nigdy więcej.\\r\\n\\r\\nPo czym zwróciwszy się do Ursusa poczęła mu mówić, iż on jeden zostaje jej teraz na świecie, że musi być teraz jej ojcem i opiekunem. Nie mogą szukać schronienia u Aulusów, albowiem ściągnęliby na nich gniew cezara. Ale ona nie może pozostać także ni w domu cezara, ni Winicjusza. Niechże więc Ursus ją weźmie, niech wyprowadzi z miasta, niech ukryje gdzieś, gdzie jej nie znajdzie ni Winicjusz, ni jego słudzy. Ona wszędzie pójdzie za nim, choćby za morza, choćby za góry, do barbarzyńców, gdzie nie słyszano rzymskiego imienia i gdzie władza cezara nie sięga. Niech ją weźmie i ratuje, bo on jej jeden pozostał.\\r\\n\\r\\nLig był gotów i na znak posłuszeństwa pochyliwszy się objął jej nogi. Lecz na twarzy Akte, która spodziewała się cudu, odbiło się rozczarowanie. Tyleż tylko sprawiła ta modlitwa? Uciec z domu cezara jest to dopuścić się zbrodni obrazy majestatu, która musi być pomszczona, i gdyby nawet Ligia zdołała się ukryć, cezar pomści się na Aulusach. Jeśli chce uciekać, niech ucieka z domu Winicjusza. Wówczas cezar, który nie lubi zajmować się cudzymi sprawami, może nawet nie zechce pomagać Winicjuszowi w pościgu, a w każdym razie nie będzie zbrodni obrażonego majestatu.\\r\\n\\r\\nLecz Ligia tak właśnie myślała. Aulusowie nie będą nawet wiedzieli, gdzie ona jest, nawet Pomponia. Ucieknie jednak nie z domu Winicjusza, tylko z drogi. On oświadczył jej po pijanemu, iż wieczorem przyśle po nią swych niewolników. Mówił pewno prawdę, której nie byłby wyznał, gdyby był trzeźwym. Widocznie on sam lub może obaj z Petroniuszcm widzieli przed ucztą cezara i wymogli na nim obietnicę, że ją nazajutrz wieczorem wyda. A jeśliby dziś zapomnieli, to przyślą po nią jutro. Ale Ursus ją uratuje. Przyjdzie, wyniesie ją z lektyki, jak wyniósł z triclinium, i pójdą w świat. Ursusowi nie potrafi się oprzeć nikt. Jemu nie oparłby się nawet ów straszny zapaśnik, który wczoraj zmagał się w triclinium. Ale że Winicjusz może przysłać bardzo dużo niewolników, więc Ursus pójdzie zaraz do biskupa Linusa o radę i pomoc. Biskup ulituje się nad nią, nie zostawi jej w rękach Winicjusza i każe chrześcijanom iść z Ursusem na jej ratunek. Odbiją ją i uprowadzą, a potem Ursus potrafi ją wywieść z miasta i ukryć gdzieś przed mocą rzymską.\\r\\n\\r\\nI twarz jej poczęła się powlekać rumieńcem i śmiać. Otucha wstąpiła w nią na nowo, tak jakby nadzieja ratunku zmieniła się już w rzeczywistość. Nagle rzuciła się na szyję Akte i przyłożywszy swe śliczne usta do jej policzka, poczęła szeptać:\\r\\n\\r\\n— Ty nas nie zdradzisz, Akte, nieprawda?\\r\\n\\r\\n— Na cień matki mojej — odpowiedziała wyzwolenica — nie zdradzę was i proś tylko swego Boga, by Ursus potrafił cię odebrać.\\r\\n\\r\\nAle niebieskie, dziecinne oczy olbrzyma świeciły szczęściem. Oto nie potrafił nic wymyśleć, choć łamał swą biedną głowę, ale taką rzecz to on potrafi. I czy w dzień, czy w nocy, wszystko mu jedno!… Pójdzie do biskupa, bo biskup w niebie czyta, co trzeba, a czego nie trzeba. Ale chrześcijan to by i tak potrafił zebrać. Małoż to on ma znajomych i niewolników, i gladiatorów, i wolnych ludzi, i na Suburze, i za mostami. Zebrałby ich tysiąc i dwa. I odbije swoją panią, a wyprowadzić ją z miasta także potrafi, i pójść z nią potrafi. Pójdą choćby na koniec świata, choćby tam, skąd są, gdzie i nie słyszał nikt o Rzymie.\\r\\n\\r\\nTu począł wpatrywać się przed siebie, jakby chciał dojrzeć jakieś rzeczy przeszłe i niezmiernie odległe, po czym jął mówić:\\r\\n\\r\\n— Do boru? Hej, jaki bór, jaki bór!…\\r\\n\\r\\nLecz po chwili otrząsnął się z widzeń.\\r\\n\\r\\nOt, pójdzie zaraz do biskupa, a wieczorem będzie już w jakie sto głów czatował na lektykę. I niechby ją prowadzili nie tylko niewolnicy, ale nawet pretorianie! Już tam lepiej nikomu nie podsuwać się pod jego pięści, choćby w żelaznej zbroi… Bo czy to żelazo takie mocne! Jak godnie stuknąć w żelazo, to i głowa pod nim nie wytrzyma.\\r\\n\\r\\nLecz Ligia z wielką, a zarazem dziecinną powagą podniosła palec w górę:\\r\\n\\r\\n— Ursusie! „Nie zabijaj!” — rzekła.\\r\\n\\r\\nLig założył swą podobną do maczugi rękę na tył głowy i począł mrucząc pocierać kark z wielkim zakłopotaniem. On przecie musi ją odebrać… „swoje światło”… Sama powiedziała, że teraz jego kolej… Będzie się starał, ile będzie mógł. Ale jakby się zdarzyło niechcący?… Przecie musi ją odebrać! No, jakby się zdarzyło, to już on tak będzie pokutował, tak Baranka Niewinnego przepraszał, że Baranek Ukrzyżowany zlituje się nad nim biednym… On by przecie Baranka nie chciał obrazić, tylko że ręce ma takie ciężkie…\\r\\n\\r\\nI wielkie rozczulenie odmalowało się na jego twarzy, lecz pragnąc je ukryć pokłonił się i rzekł:\\r\\n\\r\\n— To ja idę do świętego biskupa.\\r\\n\\r\\nAkte zaś objąwszy szyję Ligii poczęła płakać…\\r\\n\\r\\nRaz jeszcze zrozumiała, że jest jakiś świat, w którym nawet w cierpieniu więcej jest szczęścia niż we wszystkich zbytkach i rozkoszach domu cezara; raz jeszcze uchyliły się przed nią jakieś drzwi na światło, lecz zarazem uczuła, że niegodna jest przejść przez te drzwi.\\r\\n\\r\\n\\r\\n\\r\\nRozdział dziewiąty\\r\\n\\r\\nLigii żal było Pomponii Grecyny, którą kochała z całej duszy, i żal całego domu Aulusów, jednakże rozpacz jej minęła. Czuła nawet pewną słodycz w myśli, że oto dla swej Prawdy poświęca dostatek, wygodę i idzie na życie tułacze i nieznane. Może było w tym trochę i dziecinnej ciekawości, jakim będzie to życie gdzieś w odległych krajach, wśród barbarzyńców i dzikich zwierząt, było wszelako jeszcze więcej głębokiej i ufnej wiary, że postępując w ten sposób, czyni tak, jak nakazał Boski Mistrz, i że odtąd On sam będzie czuwał nad nią jak nad dzieckiem posłusznym i wiernym. A w takim razie cóż złego mogło ją spotkać? Przyjdą-li jakie cierpienia, to ona je zniesie w Jego imię. Przyjdzie-li śmierć niespodziana, to On ją zabierze, i kiedyś, gdy umrze Pomponia, będą razem przez całą wieczność. Nieraz, jeszcze w domu Aulusów, trapiła swą dziecinną główkę, że ona, chrześcijanka, nic nie może uczynić dla tego Ukrzyżowanego, o którym z takim rozczuleniem wspominał Ursus. Lecz teraz chwila nadeszła. Ligia czuła się prawie szczęśliwa i poczęła mówić o swoim szczęściu Akte, która jednak nie mogła jej zrozumieć. Porzucić wszystko, porzucić dom, dostatki, miasto, ogrody, świątynie, portyki, wszystko, co jest piękne, porzucić kraj słoneczny i ludzi bliskich, i dlaczego? Dlatego, by skryć się przed miłością młodego i pięknego rycerza?… W głowie Akte nie chciały się te rzeczy pomieścić. Chwilami odczuwała, że jest w tym słuszność, że może być nawet jakieś ogromne, tajemnicze szczęście, ale jasno nie umiała zdać sobie z tego sprawy, zwłaszcza że Ligię czekało jeszcze przejście, które mogło się źle skończyć i w którym mogła stracić wprost życie. Akte była bojaźliwą z natury i ze strachem myślała o tym, co ów wieczór może przynieść. Lecz o obawach swych nie chciała mówić Ligii, że zaś tymczasem uczynił się dzień jasny i słońce zajrzało do atrium, więc poczęła ją namawiać na spoczynek, potrzebny po bezsennie spędzonej nocy. Ligia nie stawiła oporu i obie weszły do cubiculum, które było obszerne i urządzone z przepychem, skutkiem dawnych stosunków Akte z cezarem. Tam położyły się jedna obok drugiej, lecz Akte mimo zmęczenia nie mogła zasnąć. Od dawna była smutna i nieszczęśliwa, lecz teraz począł ją chwytać jakiś niepokój, którego nie doznawała nigdy przedtem. Dotychczas życie wydawało się jej tylko ciężkim i pozbawionym jutra, teraz wydało się jej nagle bezecnym.\\r\\n\\r\\nW głowie jej powstawał coraz większy zamęt. Drzwi na światło poczęły się znów to odchylać, to zamykać. Ale w chwili, gdy się otwierały, światło owo olśniewało ją tak, że nie widziała nic wyraźnie. Raczej odgadywała tylko, że tkwi w tej jasności jakieś szczęście po prostu bez miary, wobec którego wszelkie inne jest tak dalece niczym, że gdyby na przykład cezar oddalił Poppeę a pokochał na nowo ją, Akte, to i to byłoby marnością. Naraz przyszła jej myśl, że ten cezar, którego kochała i którego mimo woli uważała za jakiegoś półboga, jest czymś tak lichym jak i każdy niewolnik, a ów pałac z kolumnadami z numidyjskiego marmuru czymś nie lepszym od kupy kamieni. Lecz w końcu te poczucia, z których nie umiała sobie zdać sprawy, poczęły ją męczyć. Pragnęła zasnąć, lecz nurtowana przez niepokój nie mogła.\\r\\n\\r\\nNa koniec, sądząc, że Ligia, nad którą zawisło tyle gróźb i niepewności, nie śpi także, zwróciła się ku niej, by rozmawiać o jej wieczornej ucieczce.\\r\\n\\r\\nLecz Ligia spała spokojnie. Do ciemnego cubiculum przez zasuniętą nie dość szczelnie zasłonę wpadało kilka jasnych promieni, w których kręcił się pył złoty. Przy ich świetle Akte spostrzegła jej delikatną twarz, wspartą na obnażonym ramieniu, zamknięte oczy i otwarte nieco usta. Oddychała równo, ale tak, jak oddycha się we śnie.\\r\\n\\r\\n„Śpi, może spać! — pomyślała Akte. — To jeszcze dziecko.”\\r\\n\\r\\nWszelako po chwili przyszło jej do głowy, że to dziecko woli jednak uciekać niż zostać kochanką Winicjusza, woli nędzę niż hańbę, tułactwo niż wspaniały dom koło Karynów, niż stroje, klejnoty, niż uczty, głosy lutni i cytr.\\r\\n\\r\\n„Dlaczego?”\\r\\n\\r\\nI poczęła patrzeć na Ligię, jakby chcąc znaleźć odpowiedź w jej uśpionej twarzy. Patrzyła na jej przeczyste czoło, na pogodny łuk brwi, na ciemne rzęsy, na rozchylone usta, na poruszaną spokojnym oddechem pierś dziewczęcą, po czym pomyślała znów:\\r\\n\\r\\n„Jaka ona inna ode mnie!”\\r\\n\\r\\nI Ligia wydała jej się cudem, jakimś boskim widzeniem, jakimś ukochaniem bogów, stokroć piękniejszym od wszystkich kwiatów w ogrodzie cezara i od wszystkich rzeźb w jego pałacu. Lecz w sercu Greczynki nie było zazdrości. Owszem, na myśl o niebezpieczeństwach, jakie groziły dziewczynie, chwyciła ją wielka litość. Zbudziło się w niej jakieś uczucie matki; Ligia wydała się jej nie tylko piękną jak piękny sen, ale zarazem bardzo kochaną, i zbliżywszy usta do jej ciemnych włosów poczęła je całować.\\r\\n\\r\\nA Ligia spała spokojnie jakby w domu, pod opieką Pomponii Grecyny. I spała dość długo. Południe przeszło już, gdy otworzyła swe błękitne oczy i poczęła spoglądać po cubiculum z wielkim zdziwieniem.\\r\\n\\r\\nWidocznie dziwiło ją, że nie jest w domu, u Aulusów.\\r\\n\\r\\n— To ty, Akte? — rzekła wreszcie, dojrzawszy w mroku twarz Greczynki.\\r\\n\\r\\n— Ja, Ligio.\\r\\n\\r\\n— Czy to już wieczór?\\r\\n\\r\\n— Nie, dziecko, ale południe już minęło.\\r\\n\\r\\n— A Ursus nie wrócił?\\r\\n\\r\\n— Ursus nie mówił, że wróci, tylko że wieczorem będzie czatował z chrześcijanami na lektykę.\\r\\n\\r\\n— Prawda.\\r\\n\\r\\nPo czym opuściły cubiculum i udały się do łaźni, gdzie Akte, wykąpawszy Ligię, zaprowadziła ją na śniadanie, a potem do ogrodów pałacowych, w których żadnego niebezpiecznego spotkania nie należało się obawiać, albowiem cezar i jego przedniejsi dworscy spali jeszcze. Ligia po raz pierwszy w życiu widziała te wspaniałe ogrody, pełne cyprysów, pinii, dębów, oliwek i mirtów, wśród których bielił się cały lud posągów, błyszczały spokojne zwierciadła sadzawek, kwieciły się całe gaiki róż zraszanych pyłem fontann, gdzie wejścia do czarownych grot obrastał bluszcz lub winograd, gdzie na wodach pływały srebrne łabędzie, a wśród posągów i drzew chodziły przyswojone gazele z pustyń Afryki i barwne ptactwo sprowadzane ze wszystkich znanych krain świata.\\r\\n\\r\\nOgrody były puste; tu i ówdzie tylko pracowali z łopatami w ręku niewolnicy, śpiewając półgłosem pieśni; inni, którym dano chwilę wypoczynku, siedzieli nad sadzawkami lub w cieniu dębów, w drgających światełkach utworzonych od promieni słońca przedzierających się przez liście, inni na koniec zraszali róże lub bladolila kwiaty szafranu. Akte z Ligią chodziły dość długo, oglądając wszelkie cuda ogrodów, i jakkolwiek Ligii brakło swobody myśli, była jednak jeszcze nadto dzieckiem, aby mogła oprzeć się zajęciu, ciekawości i podziwowi. Przychodziło jej nawet na myśl, że gdyby cezar był dobry, to w takim pałacu i w takich ogrodach mógłby być bardzo szczęśliwy.\\r\\n\\r\\nLecz wreszcie, zmęczone nieco, siadły na ławce ukrytej prawie całkiem w gąszczu cyprysów i poczęły rozmawiać o tym, co im najbardziej ciążyło na sercu, to jest o wieczornej ucieczce Ligii. Akte była daleko mniej spokojną od Ligii o powodzenie tej ucieczki. Chwilami wydawało się jej nawet, że to jest zamiar szalony, który nie może się udać. Czuła coraz większą litość nad Ligią. Przychodziło jej też do głowy, że stokroć bezpieczniej byłoby próbować przejednać Winicjusza. Po chwili poczęła ją wypytywać, jak dawno zna Winicjusza i czy nie myśli, że dałby się może ubłagać i wrócił ją Pomponii.\\r\\n\\r\\nLecz Ligia potrząsnęła smutno swą ciemną główką.\\r\\n\\r\\n— Nie. W domu Aulusów Winicjusz był inny, dobry bardzo, ale od wczorajszej uczty boję się go i wolę uciec do Ligów.\\r\\n\\r\\nAkte pytała dalej:\\r\\n\\r\\n— Jednak w domu Aulusów był ci miłym?\\r\\n\\r\\n— Tak — odrzekła Ligia schylając głowę.\\r\\n\\r\\n— Ty przecie nie jesteś niewolnicą, tak jak ja byłam — rzekła po chwili namysłu Akte. — Ciebie Winicjusz mógłby zaślubić. Jesteś zakładniczką i córką króla Ligów. Aulusowie kochają cię jak własne dziecko i jestem pewna, że gotowi cię przyjąć za córkę. Winicjusz mógłby cię zaślubić, Ligio.\\r\\n\\r\\nLecz ona odpowiedziała cicho i jeszcze smutniej:\\r\\n\\r\\n— Wolę uciec do Ligów.\\r\\n\\r\\n— Ligio, czy chcesz, bym zaraz poszła do Winicjusza, zbudziła go, jeśli śpi, i powiedziała mu to, co tobie mówię w tej chwili? Tak, droga moja, pójdę do niego i powiem mu: „Winicjuszu, to córka królewska i drogie dziecko sławnego Aulusa; jeśli ją kochasz, wróć ją Aulusom, a potem weź ją jako żonę z ich domu.”\\r\\n\\r\\nA dziewczyna odpowiedziała głosem tak już cichym, że Akte zaledwie mogła dosłyszeć:\\r\\n\\r\\n— Wolę do Ligów…\\r\\n\\r\\nI dwie łzy zawisły na jej spuszczonych rzęsach.\\r\\n\\r\\nLecz dalszą rozmowę przerwał szelest zbliżających się kroków i zanim Akte miała czas zobaczyć, kto nadchodzi, przed ławką ukazała się Sabina Poppea z małym orszakiem niewolnic. Dwie z nich trzymały nad jej głową pęki strusich piór, osadzone na złotych prętach, którymi wachlowały ją lekko, a zarazem i zasłaniały przed palącym jeszcze jesiennym słońcem, przed nią zaś czarna jak heban Etiopka, o wydętych, jakby wezbranych mlekiem piersiach, niosła na ręku dziecko owinięte w purpurę ze złotą frędzlą. Akte i Ligia powstały mniemając, że Poppea przejdzie obok ławki nie zwróciwszy na nie uwagi, lecz ona zatrzymała się przed nimi i rzekła:\\r\\n\\r\\n— Akte, dzwonki, któreś przyszyła na icunculi (lalce), źle były przyszyte; dziecko oderwało jeden i poniosło do ust; szczęście, że Lilith zobaczyła dość wcześnie.\\r\\n\\r\\n— Wybacz, boska — odpowiedziała Akte krzyżując ręce na piersi i pochylając głowę.\\r\\n\\r\\nLecz Poppea poczęła patrzeć na Ligię.\\r\\n\\r\\n— Co to za niewolnica? — spytała po chwili.\\r\\n\\r\\n— To nie jest niewolnica, boska Augusto, ale wychowanka Pomponii Grecyny i córka króla Ligów, dana przez tegoż jako zakładniczka Rzymowi.\\r\\n\\r\\n— I przyszła cię odwiedzić?\\r\\n\\r\\n— Nie, Augusto. Od onegdaj mieszka w pałacu.\\r\\n\\r\\n— Była wczoraj na uczcie?\\r\\n\\r\\n— Była, Augusto.\\r\\n\\r\\n— Z czyjego rozkazu?\\r\\n\\r\\n— Z rozkazu cezara…\\r\\n\\r\\nPoppea poczęła jeszcze uważniej patrzeć na Ligię, która stała przed nią z głową pochyloną, to wznosząc z ciekawości swe promienne oczy, to nakrywając je znów powiekami. Nagle zmarszczka zjawiła się między brwiami Augusty. Zazdrosna o własną urodę i o władzę, żyła ona w ustawicznej trwodze, by kiedyś jakaś szczęśliwa współzawodniczka nie zgubiła jej tak, jak ona sama zgubiła Oktawię. Dlatego każda piękna twarz w pałacu wzbudzała w niej podejrzenie. Okiem znawczyni ogarnęła od razu wszystkie kształty Ligii, oceniła każdy szczegół jej twarzy i zlękła się. „To jest wprost nimfa — rzekła sobie. — Ją urodziła Wenus.” I nagle przyszło jej do głowy to, co nie przychodziło jej nigdy dotąd na widok żadnej piękności: że jest znacznie starsza! Zadrgała w niej zraniona miłość własna, chwycił ją niepokój i różne obawy poczęły jej przesuwać się szybko przez głowę. „Może jej Nero nie widział albo patrząc przez szmaragd, nie ocenił. Ale co może się zdarzyć, jeśli ją spotka w dzień, przy słońcu, taką cudną?… W dodatku nie jest niewolnicą! Jest córką królewską, z barbarzyńców wprawdzie, ale córką królewską!… Bogowie nieśmiertelni! Ona równie piękna jak ja, a młodsza!” I zmarszczka między brwiami stała się jeszcze większą, a oczy jej spod złotych rzęs poczęły świecić zimnym blaskiem.\\r\\n\\r\\nLecz zwróciwszy się do Ligii poczęła pytać z pozornym spokojem:\\r\\n\\r\\n— Mówiłaś z cezarem?\\r\\n\\r\\n— Nie, Augusto.\\r\\n\\r\\n— Dlaczego wolisz tu być niż u Aulusów?\\r\\n\\r\\n— Ja nie wolę, pani. Petroniusz namówił cezara, by mnie odebrał Pomponii, ale jam tu po niewoli, o pani!…\\r\\n\\r\\n— I chciałabyś wrócić do Pomponii?\\r\\n\\r\\nOstatnie pytanie Poppea zadała głosem miększym i łagodniejszym, więc w serce Ligii wstąpiła nagle nadzieja.\\r\\n\\r\\n— Pani! — rzekła wyciągając ku niej ręce — cezar obiecał oddać mnie, jak niewolnicę, Winicjuszowi, ale ty się wstaw za mną i wróć mnie Pomponii.\\r\\n\\r\\n— Więc Petroniusz namówił cezara, by cię zabrał Aulusowi i oddał Winicjuszowi?\\r\\n\\r\\n— Tak, pani. Winicjusz ma dziś jeszcze przysłać po mnie, lecz ty, dobra, ulituj się nade mną.\\r\\n\\r\\nTo rzekłszy schyliła się i chwyciwszy za brzeg sukni Poppei poczęła czekać na jej słowo z bijącym sercem. Poppea zaś patrzyła na nią przez chwilę z twarzą rozjaśnioną złym uśmiechem, po czym rzekła:\\r\\n\\r\\n— Więc ci obiecuję, że dziś jeszcze zostaniesz niewolnicą Winicjusza.\\r\\n\\r\\nI odeszła jak widziadło piękne, ale złe. Do uszu Ligii i Akte doszedł tylko krzyk dziecka, które nie wiadomo dlaczego zaczęło płakać.\\r\\n\\r\\nLigii oczy również wezbrały łzami, lecz po chwili wzięła rękę Akte i rzekła:\\r\\n\\r\\n— Wróćmy. Pomocy stąd tylko czekać należy, skąd przyjść może.\\r\\n\\r\\nI wróciły do atrium, którego nie opuszczały już do wieczora. Gdy się ściemniło i gdy niewolnicy wnieśli poczwórne kaganki o wielkich płomieniach, obie były bardzo blade. Rozmowa ich rwała się co chwila. Obie nasłuchiwały wciąż, czy się kto nie zbliża. Ligia powtarzała ustawicznie, że jakkolwiek żal jej porzucać Akte, ale ponieważ Ursus musi tam już czekać w ciemnościach, wiec wolałaby, żeby wszystko stało się dziś. Jednakże oddech jej uczynił się ze wzruszenia szybszy i głośniejszy. Akte gorączkowo zgarniała, jakie mogła, klejnoty i wiążąc je w róg peplum zaklinała Ligię, by nie odrzucała tego daru i tego środka ucieczki. Chwilami zapadała głucha cisza, pełna złudzeń słuchu. Obydwom zdawało się, że słyszą to jakiś szept za kotarą, to daleki płacz dziecka, to szczekanie psów.\\r\\n\\r\\nNagle zasłona od przedsionka poruszyła się bez szelestu i wysoki, czarniawy człowiek z twarzą poznaczoną ospą zjawił się jak duch w atrium. Ligia w jednej chwili poznała Atacyna, wyzwoleńca Winicjuszowego, który przychodził do domu Aulusów.\\r\\n\\r\\nAkte krzyknęła, lecz Atacynus skłonił się nisko i rzekł:\\r\\n\\r\\n— Pozdrowienie boskiej Ligii od Marka Winicjusza, który czeka ją z ucztą w domu przybranym w zieleń.\\r\\n\\r\\nUsta dziewczyny pobielały zupełnie.\\r\\n\\r\\n— Idę — rzekła.\\r\\n\\r\\nI zarzuciła na pożegnanie ręce na szyję Akte.\\r\\n\\r\\n\\r\\n\\r\\nRozdział dziesiąty\\r\\n\\r\\nDom Winicjusza przybrany był istotnie w zieleń mirtową i bluszcze, z których poczyniono upięcia na ścianach i nad drzwiami. Kolumny okręcono zwojami winogradu. W atrium, nad którego otworem rozciągnięto dla ochrony od nocnego chłodu wełnianą purpurową zasłonę, widno było jak w dzień. Płonęły ośmio- i dwunastopłomienne kaganki, mające kształt naczyń, drzew, zwierząt, ptaków lub posągów trzymających lampy napełnione wonną oliwą, wykutych z alabastru, z marmuru, ze złoconej miedzi korynckiej, nie tak cudnych jak ów sławny świecznik ze świątyni Apollina, którym posługiwał się Nero, ale pięknych i przez sławnych mistrzów rzeźbionych. Niektóre poosłaniane były aleksandryjskim szkłem lub przeźroczymi tkaninami znad Indu, barwy czerwonej, błękitnej, żółtej, fioletowej, tak że całe atrium pełne było różnokolorowych promieni. Wszędy rozchodziła się woń nardu, do której Winicjusz przywykł i którą polubił na Wschodzie. Głąb domu, w której snuły się żeńskie i męskie postacie niewolników, jaśniała także światłem. W triclinium stół był przygotowany na cztery osoby, do uczty bowiem prócz Winicjusza i Ligii miał zasiąść Petroniusz i Chryzotemis.\\r\\n\\r\\nWinicjusz szedł we wszystkim za słowami Petroniusza, który radził mu nie iść po Ligię, ale posłać Atacyna z uzyskanym od cezara pozwoleniem, samemu zaś przyjąć ją w domu i przyjąć uprzejmie, a nawet z oznakami czci.\\r\\n\\r\\n— Wczoraj byłeś pijany — mówił mu. — Widziałem cię: postępowałeś z nią jak kamieniarz z Gór Albańskich. Nie bądź zbyt natarczywy i pamiętaj, że dobre wino należy pić powoli. Wiedz także, że słodko jest pożądać, lecz jeszcze słodziej być pożądanym.\\r\\n\\r\\nChryzotemis miała o tym własne, nieco odmienne zdanie, lecz Petroniusz, nazywając ją swoją westalką i gołąbką, począł jej tłumaczyć różnicę, jaka być musi między wprawnym cyrkowym woźnicą a pacholęciem, które po raz pierwszy wsiada na kwadrygę. Po czym zwróciwszy się do Winicjusza mówił dalej:\\r\\n\\r\\n— Zyskaj jej ufność, rozwesel ją, bądź z nią wspaniałomyślny. Nie chciałbym widzieć smutnej uczty. Przysięgnij jej nawet na Hades, że ją wrócisz Pomponii, a już twoją będzie rzeczą, by wolała nazajutrz zostać niż wrócić.\\r\\n\\r\\nPo czym ukazując na Chryzotemis dodał:\\r\\n\\r\\n— Ja od pięciu lat co dzień postępuję w ten mniej więcej sposób z tą płochliwą turkawką i nie mogę się uskarżać na jej srogość…\\r\\n\\r\\nChryzotemis uderzyła go na to wachlarzem z pawich piór i rzekła:\\r\\n\\r\\n— Alboż się nie opierałam, satyrze!\\r\\n\\r\\n— Ze względu na mego poprzednika…\\r\\n\\r\\n— Alboż nie byłeś u moich nóg?\\r\\n\\r\\n— Żeby na ich palce zakładać pierścionki.\\r\\n\\r\\nChryzotemis spojrzała mimo woli na swe stopy, na których palcach połyskiwały istotnie skry klejnotów, i oboje z Petroniuszem poczęli się śmiać. Lecz Winicjusz nie słuchał ich sprzeczki. Serce biło mu niespokojnie pod wzorzystą szatą syryjskiego kapłana, w którą się przybrał na przyjęcie Ligii.\\r\\n\\r\\n— Już powinni byli wyjść z pałacu — rzekł, jakby mówiąc sam do siebie.\\r\\n\\r\\n— Powinni byli — odpowiedział Petroniusz. — Może ci tymczasem opowiedzieć o wróżbach Apoloniusza z Tiany lub ową historię o Rufinie, której, nie pamiętam dlaczego, nie skończyłem.\\r\\n\\r\\nLecz Winicjusza zarówno mało obchodził Apoloniusz z Tiany, jak i historia Rufina. Myśl jego była przy Ligii i choć czuł, że piękniej było przyjąć ją w domu niż iść w roli zbira do pałacu, żałował jednak chwilami, że nie poszedł, tylko dlatego, że mógłby wcześniej widzieć Ligię i siedzieć koło niej w ciemnościach w podwójnej lektyce.\\r\\n\\r\\nTymczasem niewolnicy wnieśli trójnożne, zdobne głowami tryków, brązowe misy z węglami, na które poczęli sypać małe źdźbła mirry i nardu.\\r\\n\\r\\n— Już skręcają ku Karynom — rzekł znów Winicjusz.\\r\\n\\r\\n— On nie wytrzyma, wybiegnie naprzeciw i gotów się jeszcze z nimi rozminąć — zawołała Chryzotemis.\\r\\n\\r\\nWinicjusz uśmiechnął się bezmyślnie i rzekł:\\r\\n\\r\\n— Owszem, wytrzymam.\\r\\n\\r\\nLecz począł poruszać nozdrzami i sapać, co widząc Petroniusz wzruszył ramionami.\\r\\n\\r\\n— Nie ma w nim filozofa za jedną sestercję — rzekł — i nigdy nie zrobię z tego syna Marsa człowieka.\\r\\n\\r\\nWinicjusz nawet nie usłyszał.\\r\\n\\r\\n— Są już na Karynach!…\\r\\n\\r\\nOni zaś rzeczywiście skręcili ku Karynom. Niewolnicy, zwani lampadarii, szli na przedzie, inni zwani pedisequi — po obu stronach lektyki, Atacynus zaś tuż za nią czuwając nad pochodem.\\r\\n\\r\\nLecz posuwali się z wolna, bo latarnie w mieście wcale nie oświetlonym źle rozjaśniały drogę. Przy tym ulice w pobliżu pałacu były puste, zaledwie gdzieniegdzie jakiś człowiek przesuwał się z latarką, ale dalej niezwykle ożywione. Z każdego prawie zaułku wychodzili ludzie po trzech, po czterech, wszyscy bez pochodni, wszyscy w ciemnych płaszczach. Niektórzy szli razem z pochodem, mieszając się z niewolnikami, inni w większych gromadach zachodzili z naprzeciwka. Niektórzy taczali się jak pijani. Chwilami pochód stawał się tak trudny, że lampadarii poczęli wołać:\\r\\n\\r\\n— Miejsce dla szlachetnego trybuna, Marka Winicjusza!\\r\\n\\r\\nLigia widziała przez rozsunięte firanki te ciemne gromady i poczęła dygotać ze wzruszenia. Porywała ją na przemian to nadzieja, to trwoga. „To on! to Ursus i chrześcijanie! To stanie się już zaraz — mówiła drżącymi ustami. — O Chryste, pomagaj! o Chryste, ratuj!”\\r\\n\\r\\nAle i Atacynus, który z początku nie zważał na owo niezwykłe ożywienie ulicy, począł się wreszcie niepokoić. Było w tym coś dziwnego. Lampadarii musieli coraz częściej wołać: „Miejsce dla lektyki szlachetnego trybuna!” Z boków nieznani ludzie naciskali tak lektykę, że Atacynus kazał niewolnikom odganiać ich kijami.\\r\\n\\r\\nNagle krzyk uczynił się na przodzie pochodu, w jednej chwili pogasły wszystkie światła. Koło lektyki uczynił się tłok, zamieszanie i bitwa.\\r\\n\\r\\nAtacynus zrozumiał: był to wprost napad.\\r\\n\\r\\nI zrozumiawszy struchlał. Wiadomym było wszystkim, że cezar często dla zabawy rozbija w gronie augustianów i na Suburze, i w innych dzielnicach miasta. Wiadomym było, że czasem nawet przynosił z tych nocnych wycieczek guzy i sińce, lecz kto się bronił, szedł na śmierć, choćby był senatorem. Dom wigilów, których obowiązkiem było czuwać nad miastem, nie był zbyt odległy, ale straż udawała w podobnych wypadkach, że była głuchą i ślepą. Tymczasem koło lektyki wrzało; ludzie poczęli się zmagać, bić, obalać i deptać. Atacynusowi błysnęła myśl, że przede wszystkim należy ocalić Ligię i siebie, a resztę zostawić losowi. Jakoż wyciągnąwszy ją z lektyki, porwał na ręce i usiłował się wymknąć w ciemności.\\r\\n\\r\\nLecz Ligia poczęła wołać:\\r\\n\\r\\n— Ursus! Ursus!\\r\\n\\r\\nByła biało ubrana, więc łatwo było ją dojrzeć. Atacynus począł drugą wolną ręką narzucać na nią gwałtownie własny płaszcz, gdy naraz straszliwe cęgi chwyciły jego kark, a na głowę spadła mu, jak kamień, olbrzymia druzgocąca masa.\\r\\n\\r\\nOn zaś padł w jednej chwili, jak wół uderzony obuchem przed ołtarzem Jowisza.\\r\\n\\r\\nNiewolnicy leżeli po większej części na ziemi lub ratowali się, rozbijając się wśród grubych ciemności o załomy murów. Na miejscu pozostała tylko podruzgotana w zamieszaniu lektyka. Ursus unosił Ligię ku Suburze, towarzysze jego dążyli za nim rozpraszając się stopniowo po drodze.\\r\\n\\r\\nLecz niewolnicy poczęli się zbierać przed domem Winicjusza i naradzać. Nie śmieli wejść. Po krótkiej naradzie wrócili na miejsce spotkania, na którym znaleźli kilka ciał martwych, a między nimi ciało Atacyna. Ten drgał jeszcze, lecz po chwilowej silniejszej konwulsji wyprężył się i pozostał nieruchomy.\\r\\n\\r\\nWówczas zabrali go i wróciwszy zatrzymali się znów przed bramą. Trzeba było jednak oznajmić panu, co się stało.\\r\\n\\r\\n— Gulo niech oznajmi — zaczęło szeptać kilka głosów. — Krew mu płynie, jak i nam, z twarzy i pan go kocha. Gulowi bezpieczniej od innych.\\r\\n\\r\\nA Germanin Gulo, stary niewolnik, który niegdyś wyniańczył Winicjusza, a odziedziczony był przez niego po matce, siostrze Petroniusza, rzekł:\\r\\n\\r\\n— Ja oznajmię, ale pójdźmy wszyscy. Niech na mnie jednego nie spada jego gniew.\\r\\n\\r\\nWinicjusz zaś począł się już niecierpliwić zupełnie. Petroniusz i Chryzotemis wyśmiewali go, lecz on chodził szybkim krokiem po atrium powtarzając:\\r\\n\\r\\n— Już powinni być!… Już powinni być!\\r\\n\\r\\nI chciał iść, a tamci oboje go wstrzymywali.\\r\\n\\r\\nLecz nagle w przedsionku dały się słyszeć kroki i do atrium wpadli hurmem niewolnicy, a stanąwszy szybko pod ścianą, podnieśli ręce w górę i poczęli powtarzać jękliwymi głosami:\\r\\n\\r\\n— Aaaa! — aa!\\r\\n\\r\\nWinicjusz skoczył ku nim.\\r\\n\\r\\n— Gdzie Ligia? — zawołał strasznym, zmienionym głosem.\\r\\n\\r\\n— Aaaa!…\\r\\n\\r\\nWtem Gulo wysunął się naprzód ze swoją pokrwawioną twarzą, wołając z pośpiechem i żałośnie:\\r\\n\\r\\n— Oto krew, panie! Broniliśmy! Oto krew, panie, oto krew!…\\r\\n\\r\\nLecz nie zdołał dokończyć, gdyż Winicjusz chwycił brązowy świecznik i jednym uderzeniem strzaskał czerep niewolnika, po czym, objąwszy się za głowę rękoma, wpił palce we włosy, powtarzając chrapliwie:\\r\\n\\r\\n— Me miserum! Me miserum!…\\r\\n\\r\\nTwarz mu posiniała, oczy uciekły pod czoło, piana wystąpiła na usta.\\r\\n\\r\\n— Rózeg! — ryknął wreszcie nieludzkim głosem.\\r\\n\\r\\n— Panie! Aaaa!… Ulituj się! — jęczeli niewolnicy.\\r\\n\\r\\nLecz Petroniusz podniósł się z wyrazem niesmaku w twarzy.\\r\\n\\r\\n— Chodź, Chryzotemis! — rzekł. — Jeśli chcesz patrzeć na mięso, każę odbić sklep rzeźnika na Karynach.\\r\\n\\r\\nI wyszedł z atrium, w całym zaś domu, ubranym w zieleń bluszczów i gotowym do uczty, rozległy się po chwili jęki i świst rózeg, który trwał niemal do rana.\\r\\n\\r\\n\\r\\n\\r\\nRozdział jedenasty\\r\\n\\r\\nTej nocy Winicjusz nie kładł się wcale. W czas jakiś po odejściu Petroniusza, gdy jęki smaganych niewolników nie mogły ukoić ani jego bólu, ani wściekłości, zebrał gromadę innych sług i na ich czele późną już nocą wypadł na poszukiwanie Ligii. Zwiedził dzielnicę eskwilińską, potem Suburę, Vicus Sceleratus i wszystkie przyległe zaułki. Po czym obszedłszy Kapitol, przez most Fabrycjusza przedostał się na wyspę, za czym przebiegł część miasta zatybrzańską. Lecz była to gonitwa bez celu, gdyż sam nie miał nadziei odnalezienia Ligii i jeśli jej szukał, to głównie dlatego, by zapełnić czymkolwiek noc straszną. Jakoż wrócił do domu dopiero o świtaniu, gdy już w mieście poczęły się zjawiać wozy i muły przekupniów jarzyn i gdy piekarze otwierali już sklepy. Wróciwszy kazał uprzątnąć ciało Gula, którego nikt nie śmiał tknąć dotąd, następnie tych niewolników, którym odbito Ligię, kazał wysłać do wiejskich ergastulów, co było karą straszniejszą niemal od śmierci, wreszcie, rzuciwszy się na wysłaną ławę w atrium, począł bezładnie rozmyślać, jakim sposobem odnajdzie i zabierze Ligię.\\r\\n\\r\\nWyrzec się jej, stracić ją, nie zobaczyć jej więcej, wydawało mu się niepodobieństwem i na samą myśl o tym ogarniał go szał. Samowolna natura młodego żołnierza pierwszy raz w życiu trafiła na opór, na inną niezłomną wolę, i wprost nie mogła pojąć, jak to być może, by ktoś śmiał stawać w poprzek jego żądzy. Winicjusz wolałby raczej, żeby świat i miasto zapadły w gruzy, niż żeby on nie miał dopiąć tego, czego chciał. Odjęto mu czarę rozkoszy niemal sprzed ust, więc wydało mu się, iż spełniło się coś niesłychanego, wołającego o pomstę do praw boskich i ludzkich.\\r\\n\\r\\nLecz przede wszystkim nie chciał i nie mógł się pogodzić z losem, albowiem nigdy niczego tak nie pragnął w życiu jak Ligii. Zdawało mu się, że nie potrafi bez niej istnieć. Nie umiał sobie odpowiedzieć, co zrobiłby bez niej jutro, jak by mógł przeżyć dni następne. Chwilami porywał go na nią gniew bliski obłędu. Chciałby ją mieć po to, by ją bić, włóczyć za włosy do cubiculów i pastwić się nad nią, to znów porywała go straszna tęsknota za jej głosem, postacią, oczyma, i czuł, że gotów by był leżeć u jej nóg. Wołał na nią, gryzł palce, obejmował głowę rękoma. Zmuszał się ze wszystkich sił, by myśleć spokojnie o jej odzyskaniu, i nie mógł. Przez głowę przelatywały mu tysiączne środki i sposoby, ale jedne od drugich szaleńsze. Wreszcie błysnęła mu myśl, że nikt inny jej nie odbił, tylko Aulus, że w najgorszym razie Aulus musiał wiedzieć, gdzie ona się ukrywa.\\r\\n\\r\\nI zerwał się, by biec do domu Aulusów. Jeśli mu jej nie oddadzą, jeśli nie ulękną się gróźb, pójdzie do cezara, oskarży starego wodza o nieposłuszeństwo i uzyska na niego wyrok śmierci, ale przedtem wydobędzie z nich wyznanie, gdzie jest Ligia. Lecz jeśli ją oddadzą, nawet dobrowolnie, i tak się pomści. Przyjęli go wprawdzie w dom i pielęgnowali, ale to nic. Tą jedną krzywdą uwolnili go od wszelkiej wdzięczności. Tu mściwa i zawzięta jego dusza poczęła się lubować myślą o rozpaczy Pomponii Grecyny, gdy staremu Aulusowi centurion przyniesie wyrok śmierci. Był zaś niemal pewny, że go uzyska. Pomoże mu w tym Petroniusz. Zresztą i sam cezar nie odmawia niczego swym towarzyszom augustianom, chyba że mu nakazuje odmówić osobista niechęć lub żądza.\\r\\n\\r\\nI nagle serce zamarło w nim niemal pod wpływem strasznego przypuszczenia.\\r\\n\\r\\nA nuż to sam cezar odbił Ligię?\\r\\n\\r\\nWszyscy wiedzieli, że cezar często szukał w nocnych rozbojach rozrywek wśród nudów. Nawet Petroniusz przyjmował udział w tych zabawach. Głównym ich celem było wprawdzie chwytanie kobiet i podrzucanie ich na płaszczu żołnierskim aż do omdlenia. Jednakże sam Nero nazywał czasami owe wyprawy „połowem pereł”; zdarzało się bowiem, że w głębi dzielnic zamieszkałych przez rojną ubogą ludność wyławiano prawdziwą perłę wdzięku i młodości. Wówczas sagatio, jak nazywano podrzucanie na żołnierskiej guni, zmieniało się na prawdziwe porwanie i „perłę” odsyłano albo na Palatyn, albo do którejś z niezliczonych willi cezara, albo wreszcie Nero odstępował ją któremu z towarzyszów. Tak mogło zdarzyć się z Ligią. Cezar przypatrywał się jej w czasie uczty i Winicjusz ani na chwilę nie wątpił, że musiała mu się wydać najpiękniejszą z kobiet, jakie dotąd widział. Jakżeby mogło być inaczej! Wprawdzie Nero ją miał u siebie na Palatynie i mógł otwarcie zatrzymać, lecz, jak słusznie mówił Petroniusz, cezar nie miał odwagi w zbrodniach i mogąc działać otwarcie, wolał zawsze działać tajemnie. Tym razem mogła go do tego skłonić i obawa przed Poppeą. Winicjuszowi przyszło teraz do głowy, że Aulusowie może by nie śmieli porywać przemocą dziewczyny podarowanej mu przez cezara. Kto by zresztą śmiał? Czy może ów olbrzymi Lig z błękitnymi oczyma, który odważył się jednak wejść do triclinium i wynieść ją z uczty na ręku? Ale gdzież by się z nią schronił, dokąd by ją mógł zaprowadzić? Nie, niewolnik nie zdobyłby się na to. Zatem nie uczynił tego nikt inny jak cezar.\\r\\n\\r\\nNa tę myśl Winicjuszowi pociemniało w oczach i krople potu pokryły mu czoło. W takim razie Ligia była straconą na zawsze. Można ją było wyrwać z każdych innych rąk, lecz nie z takich. Teraz z większą niż przedtem słusznością mógł powtarzać: Vae misero mihi! Wyobraźnia przedstawiła mu Ligię w ramionach Nerona i po raz pierwszy w życiu zrozumiał, że są myśli, których człowiek po prostu znieść nie może. Dopiero teraz poznał, jak ją pokochał. Jak tonącemu przesuwa się błyskawicznie przez pamięć całe jego życie, tak jemu poczęła się przesuwać Ligia. Widział ją i słyszał każde jej słowo. Widział ją przy fontannie, widział u Aulusów i na uczcie. Czuł ją znów blisko, czuł zapach jej włosów, ciepło jej ciała, rozkosz pocałunków, którymi na uczcie rozgniatał jej niewinne usta. Wydała mu się stokroć piękniejszą, pożądańszą, słodszą, stokroć więcej jedyną, wybraną spośród wszystkich śmiertelnych i wszystkich bóstw niż kiedykolwiek. I gdy pomyślał, że to wszystko, co tak wszczepiło mu się w serce, co stało się krwią i życiem, mógł posiąść Nero, chwycił go ból zupełnie fizyczny, tak straszny, że chciało mu się bić głową o ściany atrium, póki jej nie roztrzaska. Czuł, że może oszaleć i że oszalałby z pewnością, gdyby mu jeszcze nie pozostawała zemsta. Lecz jak poprzednio wydało mu się, że nie będzie mógł żyć, jeśli Ligii nie odzyska, tak obecnie, że nie będzie mógł umrzeć, póki jej nie pomści. Ta jedna myśl sprawiała mu niejaką ulgę. „Będę twoim Kasjuszem Chereą!” — powtarzał sobie, myśląc o Neronie. Po chwili chwyciwszy w ręce ziemi z waz kwiatowych otaczających impluvium, wykonał straszną przysięgę Erebowi, Hekacie i własnym domowym larom, że zemsty dokona.\\r\\n\\r\\nI doznał istotnie ulgi. Miał przynajmniej dla czego żyć i czym zapełnić dnie i noce. Po czym zaniechawszy myśli udania się do Aulusów kazał się nieść na Palatyn. Po drodze myślał, że jeśli go nie dopuszczą do cezara lub zechcą sprawdzać, czy nie ma przy sobie broni, to będzie dowód, że Ligię porwał cezar. Broni jednak nie wziął. Stracił przytomność w ogóle, lecz jak zwykle ludzie pochłonięci jedną myślą, zachował ją w tym, co się tyczyło zemsty. Nie chciał, by mu spełzła przedwcześnie. Prócz tego pragnął przede wszystkim zobaczyć Akte, sądził bowiem, że od niej może dowiedzieć się prawdy. Chwilami przebłyskiwała mu nadzieja, że może zobaczy Ligię, i na tę myśl poczynał drżeć. Nuż bowiem cezar porwał ją nie wiedząc, kogo porywa, i dziś mu ją wróci? Ale po chwili odrzucił to przypuszczenie. Gdyby chciano mu ją odesłać, odesłano by wczoraj. Akte jedna mogła wszystko wyjaśnić i ją przed innymi należało zobaczyć.\\r\\n\\r\\nUtwierdziwszy się w tym, kazał niewolnikom przyśpieszyć kroku, po drodze zaś rozmyślał bezładnie to o Ligii, to o zemście. Słyszał, że kapłani egipskiej bogini Pacht umieją sprowadzać choroby, na kogo zechcą, i postanowił dowiedzieć się od nich o sposobie. Na Wschodzie mówiono mu także, że Żydzi mają jakieś zaklęcia, za pomocą których pokrywają wrzodami ciała nieprzyjaciół. Między niewolnikami miał w domu kilkunastu Żydów, obiecał sobie więc, że za powrotem każe ich ćwiczyć, póki mu tej tajemnicy nie wyjawią. Z największą jednak rozkoszą myślał o krótkim mieczu rzymskim, który wytacza strumienie krwi, takie właśnie, jakie wytrysły z Kajusa Kaliguli i potworzyły niestarte plamy na kolumnie portyku. Gotów był teraz wymordować cały Rzym, a gdyby jacy mściwi bogowie obiecali mu, że wszyscy ludzie wymrą z wyjątkiem jego i Ligii, byłby się na to zgodził.\\r\\n\\r\\nPrzed łukiem zebrał całą przytomność i na widok straży pretoriańskiej pomyślał, że jeśli mu będą czynili choćby najmniejsze trudności przy wejściu, to będzie dowód, że Ligia jest z woli cezara w pałacu. Lecz pryncypilarny centurion uśmiechnął się do niego przyjaźnie i postąpiwszy kilka kroków rzekł:\\r\\n\\r\\n— Witaj, szlachetny trybunie. Jeśli pragniesz złożyć pokłon cezarowi, na złą trafiłeś chwilę i nie wiem, czy będziesz mógł go zobaczyć.\\r\\n\\r\\n— Co się stało? — spytał Winicjusz.\\r\\n\\r\\n— Boska mała Augusta zachorowała niespodzianie od dnia wczorajszego. Cezar i Augusta Poppea są przy niej wraz z lekarzami, których z całego miasta wezwano.\\r\\n\\r\\nBył to wypadek ważny. Cezar, gdy mu się urodziła ta córka, szalał po prostu ze szczęścia i przyjął ją extra humanium gaudium. Przedtem jeszcze senat polecał najuroczyściej bogom łono Poppei. Czyniono wota i wyprawiano w Ancjum, gdzie nastąpiło rozwiązanie, wspaniałe igrzyska, a oprócz tego wzniesiono świątynię dwom Fortunom. Nero, który w niczym nie umiał zachować miary, bez miary również kochał to dziecię, Poppei zaś było ono także drogim, choćby dlatego, że umacniało jej stanowisko i wpływ czyniło nieprzepartym.\\r\\n\\r\\nOd zdrowia i życia małej Augusty mogły zależeć losy całego imperium, lecz Winicjusz tak był zajęty sobą, własną sprawą i własną miłością, że nie zwróciwszy prawie uwagi na wiadomość centuriona, odrzekł:\\r\\n\\r\\n— Chcę widzieć się tylko z Akte.\\r\\n\\r\\nI przeszedł.\\r\\n\\r\\nLecz Akte zajęta była także przy dziecku i musiał czekać na nią długo. Nadeszła dopiero koło południa z twarzą zmęczoną i bladą, która na widok Winicjusza pobladła jeszcze bardziej.\\r\\n\\r\\n— Akte — zawołał chwytając jej ręce Winicjusz i ciągnąc ją na środek atrium — gdzie jest Ligia?\\r\\n\\r\\n— Chciałam się ciebie o to zapytać — odrzekła patrząc mu z wyrzutem w oczy.\\r\\n\\r\\nA on, jakkolwiek przyrzekał sobie, że wybada ją spokojnie, ścisnął znów dłońmi głowę i począł powtarzać z twarzą ściągniętą przez ból i gniew:\\r\\n\\r\\n— Nie ma jej. Porwano mi ją w drodze!\\r\\n\\r\\nPo chwili jednak opamiętał się i zbliżywszy swą twarz do twarzy Akte, począł mówić przez zaciśnięte zęby:\\r\\n\\r\\n— Akte… Jeśli ci życie miłe, jeśli nie chcesz stać się przyczyną nieszczęść, których nie potrafisz sobie nawet wyobrazić, odpowiedz mi prawdę: czy nie cezar ją odbił?\\r\\n\\r\\n— Cezar nie wychodził wczoraj z pałacu.\\r\\n\\r\\n— Na cień matki twojej, na wszystkich bogów! Czy nie ma jej w pałacu?\\r\\n\\r\\n— Na cień matki mojej, Marku, nie masz jej w pałacu i nie cezar ją odbił. Od wczoraj zachorowała mała Augusta i Nero nie oddala się od jej kołyski.\\r\\n\\r\\nWinicjusz odetchnął. To, co wydawało mu się najstraszniejszym, przestało mu grozić.\\r\\n\\r\\n— A więc — rzekł siadając na ławie i zaciskając pięści — porwali ją Aulusowie i w takim razie biada im!\\r\\n\\r\\n— Aulus Plaucjusz był tu dziś rano. Nie mógł się ze mną widzieć, gdyż byłam zajęta przy dziecku, ale wypytywał o Ligię Epafrodyta i innych ze służby cesarskiej, a potem oświadczył im, że przyjdzie jeszcze, aby się widzieć ze mną.\\r\\n\\r\\n— Chciał odwrócić od siebie podejrzenia. Gdyby nie wiedział, co się stało z Ligią, byłby przyszedł szukać jej do mego domu.\\r\\n\\r\\n— Zostawił mi kilka słów na tabliczce, z których zobaczysz, że wiedząc, iż Ligia została zabrana z jego domu przez cezara na twoje i Petroniusza żądanie, spodziewał się, iż zostanie tobie odesłana, i dziś rano był w twoim domu, gdzie mu powiedziano, co się stało.\\r\\n\\r\\nTo rzekłszy poszła do cubiculum i po chwili wróciła z tabliczką, którą jej zostawił Aulus.\\r\\n\\r\\nWinicjusz przeczytał i zamilkł. Akte zaś zdawała się czytać myśli w jego posępnej twarzy, gdyż po chwili rzekła:\\r\\n\\r\\n— Nie, Marku. Stało się to, czego chciała sama Ligia.\\r\\n\\r\\n— Tyś wiedziała, że ona chce uciec! — wybuchnął Winicjusz.\\r\\n\\r\\nA ona spojrzała na niego swymi mglistymi oczyma niemal surowo.\\r\\n\\r\\n— Wiedziałam, że nie chce zostać twoją nałożnicą.\\r\\n\\r\\n— A ty czym byłaś całe życie?\\r\\n\\r\\n— Ja byłam przedtem niewolnicą.\\r\\n\\r\\nLecz Winicjusz nie przestał się burzyć. Cezar darował mu Ligię, więc on nie potrzebuje pytać, czym była przedtem. Wynajdzie ją choćby pod ziemią i uczyni z niej wszystko, co mu się podoba. Tak jest! Będzie jego nałożnicą. Każe ją chłostać, ilekroć mu się podoba. Gdy mu się sprzykrzy, odda ją ostatniemu ze swoich niewolników albo każe jej obracać żarna w swoich posiadłościach w Afryce. Będzie jej teraz szukał i odnajdzie ją tylko po to, by ją zgnieść, zdeptać i upokorzyć.\\r\\n\\r\\nI podniecając się coraz bardziej, tracił wszelką miarę do tego stopnia, że nawet Akte poznała, iż zapowiadał więcej, niż byłby zdolny dotrzymać, i że mówi przez niego gniew i męka. Nad męką miałaby litość, lecz przebrana miara wyczerpała jej cierpliwość, tak że wreszcie spytała go, dlaczego do niej przyszedł.\\r\\n\\r\\nWinicjusz nie znalazł na razie odpowiedzi. Przyszedł do niej, bo tak chciał, bo sądził, że udzieli mu jakich wiadomości, ale właściwie przyszedł tylko do cezara, a nie mogąc się z nim zobaczyć wstąpił do niej. Ligia uciekając sprzeciwiła się woli cezara, więc on ubłaga go, by nakazał jej szukać w całym mieście i państwie, choćby przyszło użyć do tego wszystkich legii i przetrząsnąć kolejno każdy dom w imperium. Petroniusz poprze jego prośbę i poszukiwania rozpoczną się od dziś dnia.\\r\\n\\r\\nNa to Akte rzekła:\\r\\n\\r\\n— Strzeż się, byś jej nie stracił na zawsze wówczas dopiero, gdy ją z rozkazu cezara odnajdą.\\r\\n\\r\\nWinicjusz zmarszczył brwi.\\r\\n\\r\\n— Co to znaczy? — spytał.\\r\\n\\r\\n— Słuchaj mnie, Marku! Wczoraj byłyśmy z Ligią w tutejszych ogrodach i spotkałyśmy Poppeę, a z nią małą Augustę, którą niosła Murzynka Lilith. Wieczorem dziecko zachorowało, a Lilith twierdzi, że zostało urzeczone i że urzekła je ta cudzoziemka, którą spotkały w ogrodach. Jeśli dziecko wyzdrowieje, zapomną o tym, lecz w razie przeciwnym pierwsza Poppea oskarży Ligię o czary, a wówczas, gdziekolwiek ją odnajdą, nie będzie dla niej ratunku.\\r\\n\\r\\nNastała chwila milczenia, po czym Winicjusz ozwał się:\\r\\n\\r\\n— A może ją urzekła? I mnie urzekła.\\r\\n\\r\\n— Lilith powtarza, że dziecko zaraz zapłakało, gdy je przeniosła koło nas. I prawda! Zapłakało. Pewno wyniesiono je do ogrodów już chore. Marku, szukaj jej sam, gdzie chcesz, ale póki mała Augusta nie wyzdrowieje, nie mów o niej z cezarem, bo ściągniesz na nią pomstę Poppei. Dość już jej oczy płakały przez ciebie i niech wszyscy bogowie strzegą teraz jej biednej głowy.\\r\\n\\r\\n— Ty ją kochasz, Akte? — spytał posępnie Winicjusz.\\r\\n\\r\\nA w oczach wyzwolenicy błysnęły łzy.\\r\\n\\r\\n— Tak! Pokochałam ją.\\r\\n\\r\\n— Bo ci nie odpłaciła nienawiścią jak mnie.\\r\\n\\r\\nAkte popatrzyła na niego przez chwilę, jakby wahając się lub jakby pragnąc zbadać, czy mówił szczerze, po czym odrzekła:\\r\\n\\r\\n— Człowieku zapalczywy i ślepy! Ona cię kochała.\\r\\n\\r\\nWinicjusz zerwał się pod wpływem tych słów jak opętany. Nieprawda! Nienawidziła go. Skąd Akte może wiedzieć?! Czy po jednym dniu znajomości Ligia uczyniła jej wyznanie? Co to jest za miłość, która woli tułactwo, hańbę ubóstwa, niepewność jutra, a może i nędzną śmierć — od uwieńczonego domu, w którym czeka z ucztą kochany! Lepiej mu takich rzeczy nie słyszeć, bo gotów oszaleć. Oto nie oddałby tej dziewczyny za wszystkie skarby tego pałacu, a ona uciekła. Co to jest za miłość, która boi się rozkoszy, a płodzi boleść! Kto to pojmie? Kto może zrozumieć? Gdyby nie nadzieja, że ją odnajdzie, to utopiłby w sobie miecz! Miłość się oddaje, nie odbiera. Były chwile u Aulusów, że sam wierzył w bliskie szczęście, ale teraz wie, że go nienawidziła, nienawidzi i umrze z nienawiścią w sercu.\\r\\n\\r\\nLecz Akte, zwykle bojaźliwa i łagodna, wybuchnęła z kolei oburzeniem. Jakże to on starał się ją pozyskać? Zamiast pokłonić się o nią Aulusowi i Pomponii, odebrał dziecko podstępem rodzicom. Chciał ją uczynić nie żoną, ale nałożnicą, ją, wychowankę zacnego domu, ją, córkę królewską. I sprowadził ją do tego domu zbrodni i sromoty, pokalał jej niewinne oczy widokiem bezecnej uczty, postępował z nią jak z nierządnicą. Zali zapomniał, czym jest dom Aulusów i kim Pomponia Grecyna, która wychowała Ligię? Zali nie ma dość rozumu na to, by odgadnąć, że to są kobiety inne niż Nigidia, niż Kalwia Kryspinilla, niż Poppea i niż te wszystkie, które napotyka w domu cezara? Zali ujrzawszy Ligię nie zrozumiał od razu, że to jest czyste dziewczę, które woli śmierć od hańby? Skądże wie, jakich ona bogów wyznaje i czy nie czystszych, nie lepszych niż nierządna Wenus lub niż Izys, którą czczą rozpustne Rzymianki? Nie! Ligia nie czyniła jej wyznań, ale mówiła jej, że ratunku wygląda od niego, od Winicjusza; miała nadzieję, że on wyprosi dla niej od cezara powrót do domu i że wróci ją Pomponii. A mówiąc o tym płoniła się jak dziewczę, które kocha i ufa. I jej serce biło dla niego, ale on sam przestraszył ją, zraził, oburzył i niechże teraz jej szuka z pomocą żołnierzy cezara, ale niech wie, że jeśli dziecko Poppei umrze, to na nią padnie podejrzenie i zguba jej będzie nieuchronna.\\r\\n\\r\\nPrzez gniew i ból Winicjusza poczęło się przeciskać wzruszenie. Wiadomość, że Ligia kochała go, wstrząsnęła do głębi jego duszą. Przypomniał ją sobie w ogrodzie u Aulusów, gdy słuchała jego słów z rumieńcem na twarzy i z oczyma pełnymi światła. Wydało mu się, że wówczas istotnie poczynała go kochać, i nagle ogarnęło go na tę myśl poczucie jakiegoś szczęścia stokroć jeszcze większego niż to, którego pragnął. Pomyślał, że istotnie mógł ją mieć powolną, a w dodatku kochającą. Oto byłaby oprzędła drzwi jego i namaściła je wilczym tłuszczem, a potem zasiadła, jako żona, na owczym runie, u jego ogniska. Oto usłyszałby z jej ust sakramentalne: „Gdzie ty Kajus, tam i ja Kaja”, i byłaby na zawsze jego. Czemu on tak nie postąpił? Był przecie gotów. A teraz jej nie ma i może jej nie odnaleźć, a gdyby odnalazł, może ją zgubić, a gdyby nawet nie zgubił, nie zechcą go już ani Aulusowie, ani ona. Tu gniew począł mu znów podnosić włosy na głowie, lecz teraz zwrócił się już nie przeciw Aulusom lub Ligii, lecz przeciw Petroniuszowi. On był wszystkiemu winien. Gdyby nie on, Ligia nie potrzebowałaby się tułać, byłaby jego narzeczoną i żadne niebezpieczeństwo nie wisiałoby nad jej drogą głową. A teraz stało się i za późno naprawiać złe, które się naprawić nie da.\\r\\n\\r\\n— Za późno!\\r\\n\\r\\nI zdawało mu się, że otchłań otworzyła się przed jego nogami. Nie wiedział, co przedsięwziąć, jak postąpić, dokąd się udać. Akte powtórzyła, jak echo, słowo „za późno”, które w cudzych ustach zabrzmiało mu jak wyrok śmierci. Rozumiał tylko jedną rzecz, że trzeba mu znaleźć Ligię, bo inaczej stanie się z nim coś złego.\\r\\n\\r\\nI okręciwszy się machinalnie w togę chciał odejść nie żegnając się nawet z Akte, gdy wtem zasłona dzieląca przedsionek od atrium uchyliła się i nagle ujrzał przed sobą żałobną postać Pomponii Grecyny.\\r\\n\\r\\nWidocznie i ona dowiedziała się już o zniknięciu Ligii i sądząc, że jej łatwiej będzie niż Aulusowi widzieć się z Akte, przychodziła do niej po wiadomości.\\r\\n\\r\\nLecz spostrzegłszy Winicjusza zwróciła ku niemu swą drobną, bladą twarz i po chwili rzekła:\\r\\n\\r\\n— Marku, niech Bóg ci przebaczy krzywdę, jaką wyrządziłeś nam i Ligii.\\r\\n\\r\\nA on stał z czołem spuszczonym, z poczuciem nieszczęścia i winy, nie rozumiejąc, jaki Bóg miał i mógł mu przebaczyć ni dlaczego Pomponia mówiła o przebaczeniu, gdy powinna była mówić o zemście.\\r\\n\\r\\nI wreszcie wyszedł z głową bezradną, pełną ciężkich myśli, ogromnej troski i zdumienia.\\r\\n\\r\\nNa dziedzińcu i pod galerią stały niespokojne gromady ludzi. Między pałacowymi niewolnikami widać było rycerzy i senatorów, którzy przybyli dowiedzieć się o zdrowie małej Augusty, a zarazem pokazać się w pałacu i złożyć dowód swej troskliwości choćby wobec niewolników cezariańskich. Wieść o chorobie „bogini” rozeszła się widać szybko, bo w bramie ukazywały się coraz nowe postacie, a przez otwór łuku widać było całe tłumy. Niektórzy z przybywających widząc, że Winicjusz wychodził z pałacu, zaczepiali go o nowiny, lecz on nie odpowiadając na pytania szedł przed siebie, dopóki Petroniusz, który także przybył już po wiadomości, nie potrącił go omal piersią i nie zatrzymał.\\r\\n\\r\\nWinicjusz byłby niechybnie zawrzał na jego widok i dopuścił się jakiego bezprawia w pałacu cezara, gdyby nie to, że od Akte wyszedł jak złamany, w takim wyczerpaniu i pognębieniu, że chwilowo opuściła go nawet wrodzona mu zapalczywość. Odsunął jednak Petroniusza i chciał przejść, lecz ów zatrzymał go prawie przemocą.\\r\\n\\r\\n— Jak się ma boska? — spytał.\\r\\n\\r\\nAle owa przemoc rozdrażniła znów Winicjusza i wzburzyła go w jednej chwili.\\r\\n\\r\\n— Niech piekło pochłonie ją i cały ten dom! — odpowiedział ściskając zęby.\\r\\n\\r\\n— Milcz, nieszczęśliwy! — rzekł Petroniusz i rozejrzawszy się naokół dodał pośpiesznie:\\r\\n\\r\\n— Chcesz wiedzieć coś o Ligii, to chodź ze mną. Nie! Tu nic nie powiem! Chodź ze mną, powiem ci moje domysły w lektyce.\\r\\n\\r\\nI otoczywszy ramieniem młodego człowieka wyprowadził go co prędzej z pałacu.\\r\\n\\r\\nLecz o to mu głównie chodziło, gdyż nowin nie miał żadnych. Natomiast będąc człowiekiem zaradnym i mając mimo wczorajszego oburzenia dużo współczucia dla Winicjusza, a wreszcie poczuwając się poniekąd do odpowiedzialności za wszystko, co się stało, już był coś przedsięwziął i gdy wsiedli do lektyki, rzekł:\\r\\n\\r\\n— Przy wszystkich bramach kazałem czuwać moim niewolnikom, dawszy im dokładny opis dziewczyny i tego olbrzyma, który ją u cezara wyniósł z uczty, nie ma bowiem wątpliwości, że to on ją odbił. Słuchaj mnie! Być może, że Aulusowie zechcą ją ukryć w której ze swych wiejskich posiadłości, a w takim razie będziemy wiedzieli, w którą stronę ją uprowadzą. Jeśli zaś przy bramach jej nie dostrzegą, to będzie dowód, że została w mieście, i dziś jeszcze w mieście rozpoczniemy poszukiwania.\\r\\n\\r\\n— Aulusowie nie wiedzą, gdzie ona jest — odrzekł Winicjusz.\\r\\n\\r\\n— Masz-li pewność, że tak jest?\\r\\n\\r\\n— Widziałem Pomponię. Oni szukają jej także.\\r\\n\\r\\n— Wczoraj nie mogła z miasta wyjść, bo nocą bramy zamknięte. Dwóch z moich ludzi krąży koło każdej bramy. Jeden ma iść w ślad za Ligią i za olbrzymem, drugi wróci natychmiast, by dać znać. Jeśli jest w mieście, znajdziemy ją, bo owego Liga, choćby po wzroście i barkach, rozpoznać łatwo. Szczęśliwyś, że nie porwał jej cezar, mogę cię zaś upewnić, że nie, bo na Palatynie nie ma dla mnie tajemnic.\\r\\n\\r\\nLecz Winicjusz wybuchnął więcej jeszcze żalem niż gniewem i głosem przerywanym przez wzruszenie począł Petroniuszowi opowiadać, co słyszał od Akte i jakie nowe niebezpieczeństwa zawisły nad głową Ligii, tak straszne, że wobec nich, znalazłszy zbiegów, trzeba będzie ukrywać ją jak najstaranniej przed Poppeą. Po czym jął wyrzucać gorzko Petroniuszowi jego rady. Gdyby nie on, wszystko by poszło inaczej. Ligia byłaby u Aulusów, a on, Winicjusz, mógłby ją widywać codziennie i byłby szczęśliwszy od cezara. I unosząc się w miarę opowiadania, poddawał się coraz bardziej wzruszeniu, aż wreszcie łzy żalu i wściekłości poczęły mu kapać z oczu.\\r\\n\\r\\nPetroniusz zaś, który wprost nie spodziewał się, by młody człowiek mógł kochać i pożądać do tego stopnia, widząc te łzy rozpaczy mówił sobie w duchu z pewnym zdziwieniem:\\r\\n\\r\\n— O potężna pani Cypru! Ty jedna królujesz bogom i ludziom!\\r\\n\\r\\n\\r\\n\\r\\nRozdział dwunasty\\r\\n\\r\\nLecz gdy wysiedli przed domem Petroniusza, przełożony nad atrium oświadczył im, że żaden z niewolników, wysłanych do bram, jeszcze nie wrócił. Atriensis kazał im ponieść żywność i nowy rozkaz, by pod groźbą chłosty dawali pilne baczenie na wszystkich wychodzących z miasta.\\r\\n\\r\\n— Widzisz — rzekł Petroniusz — niewątpliwie są dotąd w mieście, a w takim razie znajdziemy ich. Każ jednak i swoim ludziom czuwać przy bramach, tym mianowicie, którzy byli posłani po Ligię, bo ci łatwo ją rozpoznają.\\r\\n\\r\\n— Kazałem ich zesłać do wiejskich ergastulów — rzeki Winicjusz — ale wnet rozkaz odwołam, niech idą do bram.\\r\\n\\r\\nI skreśliwszy kilka słów na powleczonej woskiem tabliczce oddał ją Petroniuszowi, który polecił odesłać ją natychmiast do domu Winicjusza.\\r\\n\\r\\nPo czym przeszli do wewnętrznego portyku i tam zasiadłszy na marmurowej ławie, poczęli rozmawiać.\\r\\n\\r\\nZłotowłosa Eunice i Iras podsunęły im pod nogi brązowe stołeczki, a następnie przystawiwszy do ławki stolik poczęły im lać wino do czasz z cudnych wąskoszyjastych dzbanków, które sprowadzono z Volaterrae i Ceryny.\\r\\n\\r\\n— Czy masz między swymi ludźmi kogo, co by znał tego olbrzymiego Liga? — spytał Petroniusz.\\r\\n\\r\\n— Znał go Atacynus i Gulo. Ale Atacynus legł wczoraj przy lektyce, a Gula zabiłem ja.\\r\\n\\r\\n— Szkoda mi go — rzekł Petroniusz. — On nosił na ręku nie tylko ciebie, ale i mnie.\\r\\n\\r\\n— Chciałem go nawet wyzwolić — odparł Winicjusz — lecz mniejsza z tym. Mówmy o Ligii. Rzym to morze…\\r\\n\\r\\n— Perły poławiają się właśnie w morzu… Zapewne nie znajdziemy jej dziś lub jutro, jednakże znajdziemy niechybnie. Ty mnie obecnie obwiniasz, żem ci podał ten środek, ale środek sam w sobie był dobry, a stał się zły dopiero wówczas, gdy na złe się obrócił. Wszakżeś słyszał od samego Aulusa, że zamierza z całą rodziną przenieść się do Sycylii. W ten sposób dziewczyna byłaby i tak daleko od ciebie.\\r\\n\\r\\n— Byłbym za nimi pojechał — odrzekł Winicjusz — a w każdym razie byłaby bezpieczna, teraz zaś, jeśli tamto dziecko umrze, Poppea i sama uwierzy, i wmówi w cezara, że to z winy Ligii.\\r\\n\\r\\n— Tak jest. To mnie zaniepokoiło także. Ale ta mała kukła może jeszcze wyzdrowieć. Gdyby zaś miała umrzeć, znajdziemy i wówczas jakiś sposób.\\r\\n\\r\\nTu Petroniusz zamyślił się na chwilę, po czym rzekł:\\r\\n\\r\\n— Poppea wyznaje jakoby religię Żydów i wierzy w złe duchy. Cezar jest przesądny… Jeśli rozpuścimy wieść, że Ligię porwały złe duchy, wieść znajdzie wiarę, zwłaszcza że, gdy nie odbił jej ani cezar, ani Aulus Plaucjusz, zniknęła w sposób istotnie tajemniczy. Lig sam jeden nie byłby tego dokazał. Musiałby mieć pomoc, a skąd by niewolnik w ciągu jednego dnia mógł zebrać tylu ludzi?\\r\\n\\r\\n— Niewolnicy wspierają się wzajem w całym Rzymie.\\r\\n\\r\\n— Który krwawo to kiedykolwiek przypłaci. Tak, wspierają się, ale nie jedni przeciw drugim, a tu wiadomo było, że na twoich spadnie odpowiedzialność i kara. Gdy poddasz swoim myśl o złych duchach, potwierdzą natychmiast, że je na własne oczy widzieli, bo to ich wobec ciebie od razu uniewinni… Spytaj którego na próbę, czy nie widział, jak unosiły Ligię w powietrzu, a na egidę Zeusa, zaprzysięgnie natychmiast, że tak było.\\r\\n\\r\\nWinicjusz, który był także przesądny, spojrzał na Petroniusza z nagłym, ogromnym niepokojem.\\r\\n\\r\\n— Jeśli Ursus nie mógł mieć ludzi do pomocy i nie mógł sam jeden jej porwać, to kto ją porwał?\\r\\n\\r\\nLecz Petroniusz począł się śmiać.\\r\\n\\r\\n— Widzisz — rzekł — uwierzą, skoro i ty już na wpół wierzysz. Taki jest nasz świat, który drwi z bogów. Uwierzą i nie będą jej szukali, a my tymczasem umieścimy ją gdzieś daleko od miasta, w jakiejś mojej lub twojej willi.\\r\\n\\r\\n— Jednakże kto mógł jej pomóc?\\r\\n\\r\\n— Jej współwyznawcy — odpowiedział Petroniusz.\\r\\n\\r\\n— Jacy? Jakież ona czci bóstwo? Powinien bym wiedzieć lepiej od ciebie.\\r\\n\\r\\n— Każda niemal kobieta w Rzymie czci inne. Jest rzeczą niezawodną, że Pomponia wychowała ją w czci dla tego bóstwa, które sama wyznaje, jakie zaś wyznaje, nie wiem. Jedna jest rzecz pewna, że nikt nie widział jej, by w którejkolwiek z naszych świątyń ofiarowała naszym bogom. Oskarżano ją nawet, że jest chrześcijanką, ale to rzecz niepodobna. Sąd domowy oczyścił ją z tego zarzutu. O chrześcijanach mówią, że nie tylko czczą oślą głowę, ale są nieprzyjaciółmi rodzaju ludzkiego i dopuszczają się najbezecniejszych zbrodni. Zatem Pomponia nie może być chrześcijanką, gdyż cnota jej jest znaną, a nieprzyjaciółka rodzaju ludzkiego nie obchodziłaby się tak z niewolnikami, jak ona się obchodzi.\\r\\n\\r\\n— W żadnym domu nie obchodzą się z nimi tak jak u Aulusów — przerwał Winicjusz.\\r\\n\\r\\n— Więc widzisz. Pomponia wspominała mi o jakimś bogu, który ma być jeden, wszechmocny i miłosierny. Gdzie pochowała wszystkich innych, to jej rzecz, dość, że ten jej Logos nie byłby chyba bardzo wszechmocny, a raczej musiałby być marnym bogiem, gdyby miał tylko dwie czcicielki, to jest Pomponię i Ligię z dodatkiem ich Ursusa. Musi ich być więcej, tych wyznawców, i ci dali pomoc Ligii.\\r\\n\\r\\n— Ta wiara każe przebaczać — rzekł Winicjusz. — Spotkałem u Akte Pomponię, która powiedziała mi: „Niech ci Bóg przebaczy krzywdę, jaką wyrządziłeś Ligii i nam.”\\r\\n\\r\\n— Widocznie ich bóg to jakiś curator bardzo dobrowolny. Ha, niechże ci przebaczy, a na znak przebaczenia niechaj ci wróci dziewczynę.\\r\\n\\r\\n— Ofiarowałbym mu jutro hekatombę. Nie chcę jadła ni kąpieli, ni snu. Wezmę ciemną lacernę i pójdę włóczyć się po mieście. Może ją w przebraniu znajdę. Chory jestem!\\r\\n\\r\\nPetroniusz spojrzał na niego z pewnym politowaniem. Istotnie, oczy Winicjusza podsiniały, źrenice świeciły gorączką; nie ogolony rano zarost powlókł ciemnym pasem jego silnie zarysowane szczęki, włosy miał w nieładzie i wyglądał naprawdę jak chory. Iras i złotowłosa Eunice patrzyły na niego także ze współczuciem, lecz on zdawał się ich nie widzieć i obaj z Petroniuszem tak nic nie zważali na obecność niewolnic, jak by nie zważali na kręcące się koło nich psy.\\r\\n\\r\\n— Gorączka cię trawi — rzekł Petroniusz.\\r\\n\\r\\n— Tak jest.\\r\\n\\r\\n— Więc posłuchaj mnie… Nie wiem, co by ci zapisał lekarz, ale wiem, jak ja bym postąpił na twoim miejscu, ja. Oto zanim się tamta odnajdzie, poszukałbym w innej tego, czego mi wraz z tamtą zabrakło. Widziałem w twojej willi ciała wyborne. Nie przecz mi… Wiem, co jest miłość, i wiem, że gdy się jednej pożąda, inna jej zastąpić nie może. Ale w pięknej niewolnicy można zawsze znaleźć chociaż chwilową rozrywkę…\\r\\n\\r\\n— Nie chcę! — odpowiedział Winicjusz.\\r\\n\\r\\nLecz Petroniusz, który miał do niego rzeczywistą słabość i który pragnął istotnie złagodzić jego cierpienie, począł rozmyślać, jak by to uczynić.\\r\\n\\r\\n— Może twoje nie mają dla ciebie uroku nowości — rzekł po chwili — lecz (i tu jął patrzeć kolejno na Iras i na Eunice, a wreszcie położył dłoń na biodrze złotowłosej Greczynki) przypatrz się tej Charytce. Kilka dni temu młodszy Fontejus Kapiton dawał mi za nią troje cudnych pacholąt z Klazomene, albowiem piękniejszego ciała chyba i Skopas nie stworzył. Sam nie rozumiem, dlaczego dotąd pozostałem dla niej obojętny, nie wstrzymała mnie przecie myśl o Chryzotemis! Otóż daruję ci ją, weź ją sobie!\\r\\n\\r\\nA złotowłosa Eunice usłyszawszy to pobladła w jednej chwili jak płótno i patrząc przestraszonymi oczyma na Winicjusza, zdawała się bez tchu w piersi czekać na jego odpowiedź.\\r\\n\\r\\nLecz on zerwał się nagle i ścisnąwszy rękoma skronie począł mówić prędko jak człowiek, który trawiony chorobą, nie chce słyszeć o niczym:\\r\\n\\r\\n— Nie!… nie!… Nic mi po niej! Nic mi po innych… Dziękuję ci, ale nie chcę! I idę szukać tamtej po mieście. Każ mi dać galijską lacernę z kapturem. Pójdę za Tyber. Gdybym choć Ursusa mógł zobaczyć!…\\r\\n\\r\\nI wyszedł śpiesznie. Petroniusz zaś widząc, że istotnie nie może usiedzieć na miejscu, nie próbował go wstrzymywać. Biorąc jednak odmowę Winicjusza za chwilową niechęć do każdej kobiety, która nie była Ligią, i nie chcąc, by wspaniałomyślność jego poszła na marne, zwróciwszy się do niewolnicy rzekł:\\r\\n\\r\\n— Eunice, wykąpiesz się, namaścisz i przybierzesz, a potem pójdziesz do domu Winicjusza.\\r\\n\\r\\nLecz ona padła przed nim na kolana i ze złożonymi rękoma poczęła go błagać, by jej nie oddalał z domu. Ona nie pójdzie do Winicjusza i woli tu nosić drwa do hypocaustum niż tam być pierwszą ze sług! Nie chce! nie może! I błaga go, by zlitował się nad nią. Niechaj ją każe chłostać codziennie, byle jej nie wysyłał z domu.\\r\\n\\r\\nI trzęsąc się jak liść, zarazem z bojaźni i uniesienia, wyciągała ku niemu ręce, on zaś słuchał jej ze zdumieniem. Niewolnica, która śmie się wypraszać od spełnienia rozkazu, która mówi: „Nie chcę i nie mogę”, była czymś tak niesłychanym w Rzymie, że Petroniusz na razie nie chciał uszom uwierzyć. Wreszcie zmarszczył brwi. Był on zbyt wykwintnym, by być okrutnym. Niewolnikom jego, zwłaszcza w zakresie rozpusty, więcej było wolno niż innym, pod warunkiem, by wzorowo spełniali służbę i wolę pańską czcili na równi z bożą. W razie uchybienia tym dwom obowiązkom umiał jednak nie żałować kar, jakim wedle ogólnego obyczaju podlegali. A gdy prócz tego nie cierpiał i wszelkich przeciwności, i wszystkiego, co mu mieszało spokój, więc popatrzywszy chwilę na klęczącą rzekł:\\r\\n\\r\\n— Przywołasz mi Tejrezjasza i powrócisz tu z nim razem.\\r\\n\\r\\nEunice wstała drżąca, ze łzami w oczach, i odeszła, po chwili zaś wróciła z przełożonym nad atrium Kreteńczykiem Tejrezjaszem.\\r\\n\\r\\n— Weźmiesz Eunice — rzekł mu Petroniusz — i dasz jej dwadzieścia pięć plag, tak jednak, by nie popsuć skóry.\\r\\n\\r\\nTo rzekłszy przeszedł do biblioteki i zasiadłszy przy stole z różowego marmuru począł pracować nad swoją Ucztą Trymalchiona.\\r\\n\\r\\nAle ucieczka Ligii i choroba małej Augusty nadto rozrywały mu myśl, tak że nie mógł długo pracować. Zwłaszcza choroba owa była ważnym wypadkiem. Petroniuszowi przyszło do głowy, że jeśli cezar uwierzy, iż Ligia rzuciła czar na małą Augustę, to odpowiedzialność może spaść i na niego, albowiem na jego to prośbę sprowadzono dziewczynę do pałacu. Liczył jednak, że za pierwszym widzeniem się z cezarem potrafi w jakikolwiek sposób wytłumaczyć mu całą niedorzeczność podobnego przypuszczenia, a po trochu liczył i na pewną słabość, jaką czuła dla niego Poppea, ukrywając ją wprawdzie starannie, ale nie tak starannie, by nie miał jej odgadnąć. Po chwili też wzruszył ramionami na swe obawy i postanowił zejść do triclinium, by się posilić, a następnie kazać się zanieść jeszcze raz do pałacu, potem na Pole Marsowe, a potem do Chryzotemis.\\r\\n\\r\\nLecz po drodze do triclinium, przy wejściu do korytarza przeznaczonego dla służby, dojrzał nagle stojącą pod ścianą wśród innych niewolników wysmukłą postać Eunice i zapomniawszy, że nie wydał Tejrezjaszowi innego rozkazu, jak aby ją wychłostał, zmarszczył znów brwi i począł się za nim oglądać.\\r\\n\\r\\nNie dostrzegłszy go jednak między służbą zwrócił się do Eunice:\\r\\n\\r\\n— Czy otrzymałaś chłostę?\\r\\n\\r\\nA ona po raz drugi rzuciła się do jego nóg, przycisnęła na chwilę do ust brzeg jego togi, po czym odrzekła:\\r\\n\\r\\n— O tak, panie! Otrzymałam! O tak, panie!…\\r\\n\\r\\nW głosie jej brzmiała jakby radość i wdzięczność.\\r\\n\\r\\nWidocznym było, iż sądziła, że chłosta miała zastąpić oddanie jej z domu i że teraz może już pozostać. Petroniusza, który to zrozumiał, zadziwił ten namiętny opór niewolnicy, ale nadto był biegłym znawcą natury ludzkiej, by nie odgadnąć, że jedna chyba miłość mogła być takiego oporu powodem.\\r\\n\\r\\n— Masz-li kochanka w tym domu? — spytał.\\r\\n\\r\\nA ona podniosła na niego swoje niebieskie, łzawe oczy i odrzekła tak cicho, że ledwo można ją było usłyszeć:\\r\\n\\r\\n— Tak, panie!…\\r\\n\\r\\nI z tymi oczyma, z odrzuconym w tył złotym włosem, z obawą i nadzieją w twarzy, była tak piękna, patrzyła na niego tak błagalnie, że Petroniusz, który, jako filozof, sam głosił potęgę miłości, a jako esteta, czcił wszelką piękność, uczuł dla niej pewien rodzaj politowania.\\r\\n\\r\\n— Który z nich jest twoim kochankiem? — spytał wskazując głową na służbę.\\r\\n\\r\\nLecz na to nie było odpowiedzi, tylko Eunice schyliła twarz aż do jego stóp i pozostała nieruchoma.\\r\\n\\r\\nPetroniusz spojrzał po niewolnikach, między którymi byli piękni i dorodni młodzieńcy, lecz z żadnego oblicza nie mógł nic wyczytać, a natomiast wszystkie miały jakieś dziwne uśmiechy; za czym popatrzył chwilę jeszcze na leżącą u jego nóg Eunice i odszedł w milczeniu do triclinium.\\r\\n\\r\\nPo posiłku kazał się zanieść do pałacu, a potem do Chryzotemis, u której pozostał do późnej nocy. Lecz wróciwszy rozkazał wezwać do siebie Tejrezjasza.\\r\\n\\r\\n— Czy Eunice dostała chłostę? — spytał go.\\r\\n\\r\\n— Tak, panie. Nie pozwoliłeś jednak przecinać skóry.\\r\\n\\r\\n— Czym nie wydał co do niej innego rozkazu?\\r\\n\\r\\n— Nie, panie — odpowiedział z niepokojem atriensis.\\r\\n\\r\\n— To dobrze. Kto z niewolników jest jej kochankiem?\\r\\n\\r\\n— Nikt, panie.\\r\\n\\r\\n— Co o niej wiesz?\\r\\n\\r\\nTejrezjasz począł mówić nieco niepewnym głosem:\\r\\n\\r\\n— Eunice nigdy nie opuszcza nocą cubiculum, w którym sypia ze starą Akryzjoną i Ifidą; nigdy po twej kąpieli, panie, nie zostaje w łaźni… Inne niewolnice śmieją się z niej i nazywają ją Dianą.\\r\\n\\r\\n— Dosyć — rzekł Petroniusz. — Mój krewny, Winicjusz, któremu darowałem dziś rano Eunice, nie przyjął jej, więc pozostanie w domu. Możesz odejść.\\r\\n\\r\\n— Czy wolno mi jeszcze mówić o Eunice, panie?\\r\\n\\r\\n— Kazałem ci mówić wszystko, co wiesz.\\r\\n\\r\\n— Cała familia mówi, panie, o ucieczce dziewicy, która miała zamieszkać w domu szlachetnego Winicjusza. Po twoim odejściu Eunice przyszła do mnie i powiedziała mi, iż zna człowieka, który potrafi ją odnaleźć.\\r\\n\\r\\n— A! — rzekł Petroniusz. — Co to za człowiek?\\r\\n\\r\\n— Nie znam go, panie, myślałem jednak, że powinienem ci to oznajmić.\\r\\n\\r\\n— Dobrze. Niech ten człowiek czeka jutro w moim domu na przybycie trybuna, którego jutro poprosisz w moim imieniu, by rano mnie odwiedził.\\r\\n\\r\\nAtriensis skłonił się i wyszedł.\\r\\n\\r\\nPetroniusz zaś począł mimo woli myśleć o Eunice. Z początku zdawało mu się rzeczą jasną, że młoda niewolnica pragnie, by Winicjusz odzyskał Ligię dlatego tylko, by nie być zmuszoną do zastąpienia jej w jego domu. Lecz następnie przyszło mu do głowy, że ów człowiek, którego Eunice nastręcza, może być jej kochankiem, i ta myśl wydała mu się nagle przykrą. Był wprawdzie prosty sposób dowiedzenia się prawdy, wystarczało bowiem kazać zawołać Eunice, lecz godzina była późna, Petroniusz zaś czuł się strudzony po długich odwiedzinach u Chryzotemis i pilno mu było do snu. Jednakże idąc do cubiculum przypomniał sobie, nie wiadomo dlaczego, że w kątach oczu Chryzotemis dostrzegł dziś zmarszczki. Pomyślał też, że jej piękność była bardziej rozgłośną w całym Rzymie niż prawdziwą i że Fontejus Kapiton, który mu ofiarował trzy pacholęta z Klazomene za Eunice, chciał ją jednak kupić zbyt tanio.\\r\\n\\r\\n\\r\\n\\r\\nRozdział trzynasty\\r\\n\\r\\nNazajutrz Petroniusz kończył się zaledwie ubierać w unctuarium, gdy nadszedł wezwany przez Tejrezjasza Winicjusz. Wiedział on już, że żadne nowiny od bram nie przyszły, i wiadomość ta zamiast go ucieszyć, jako dowód, że Ligia znajduje się w mieście, przygnębiła go jeszcze bardziej, albowiem począł przypuszczać, że Ursus mógł ją wyprowadzić z miasta natychmiast po porwaniu, a więc przedtem, zanim niewolnicy Petroniusza poczęli przy bramach strażować. Wprawdzie jesienią, gdy dni stawały się krótsze, zamykano je dość wcześnie, ale też i otwierano je dla wyjeżdżających, których liczba bywała znaczna. Za mury można się też było wydostać i innymi sposobami, o których na przykład niewolnicy, którzy chcieli zbiec z miasta, wiedzieli dobrze. Winicjusz wysłał wprawdzie swych ludzi i na wszystkie drogi, wiodące na prowincję do wigilów w pomniejszych miastach, z ogłoszeniem o zbiegłej parze niewolników, z dokładnym opisem Ursusa i Ligii i z oznajmieniem nagrody za ich schwytanie. Było jednak rzeczą wątpliwą, czy ten pościg może ich dosięgnąć, a gdyby nawet dosięgnął, czy władze miejscowe będą się czuły w prawie zatrzymać ich na prywatne żądanie Winicjusza, nie poświadczone przez pretora. Owóż na podobne poświadczenie nie było czasu. Ze swej strony Winicjusz przez cały wczorajszy dzień szukał Ligii w przebraniu niewolnika po wszystkich zaułkach miasta, nie zdołał jednak odnaleźć najmniejszego śladu ni wskazówki. Widział wprawdzie ludzi Aulusowych, ale ci zdawali się także czegoś szukać i to utwierdziło go tylko w mniemaniu, że nie Aulusowie ją odbili i że nie wiedzą także, co się z nią stało.\\r\\n\\r\\nGdy więc Tejrezjasz oświadczył mu, że jest człowiek, który podejmuje się jej odszukać, pośpieszył co tchu do domu Petroniusza i zaledwie się z nim powitawszy począł o owego człowieka wypytywać.\\r\\n\\r\\n— Zaraz go zobaczymy — rzekł Petroniusz. — Jest to znajomy Eunice, która w tej chwili nadejdzie ułożyć fałdy mojej togi i która da nam o nim bliższą wiadomość.\\r\\n\\r\\n— Ta, którą wczoraj chciałeś mi darować?\\r\\n\\r\\n— Ta, którą wczoraj odrzuciłeś, za co ci zresztą jestem wdzięczny, jest to bowiem najlepsza vestiplica w całym mieście.\\r\\n\\r\\nJakoż vestiplica nadeszła, prawie zanim skończył mówić, i wziąwszy togę, złożoną na krześle wykładanym kością słoniową, rozwinęła ją, by zarzucić na ramiona Petroniusza. Twarz miała jasną, cichą, a w oczach jej świeciła radość.\\r\\n\\r\\nPetroniusz spojrzał na nią i wydała mu się bardzo piękna. Po chwili, gdy okręciwszy go w togę, poczęła ją układać, schylając się chwilami dla wydłużenia fałd, spostrzegł, że jej ramiona mają przecudny kolor bladej róży, a pierś i barki przeźrocze odblaski perłowca lub alabastru.\\r\\n\\r\\n— Eunice — rzekł — czy jest ten człowiek, o którym wspominałaś wczoraj Tejrezjaszowi?\\r\\n\\r\\n— Jest, panie.\\r\\n\\r\\n— Jak się zowie?\\r\\n\\r\\n— Chilon Chilonides, panie.\\r\\n\\r\\n— Kto on jest?\\r\\n\\r\\n— Lekarz, mędrzec i wróżbita, który umie czytać w losach ludzkich i przepowiadać przyszłość.\\r\\n\\r\\n— Czy przepowiedział przyszłość i tobie?\\r\\n\\r\\nEunice oblała się rumieńcem, który zaróżowił nawet jej uszy i szyję.\\r\\n\\r\\n— Tak, panie.\\r\\n\\r\\n— Cóż ci wywróżył?\\r\\n\\r\\n— Że spotka mnie boleść i szczęście.\\r\\n\\r\\n— Boleść spotkała cię wczoraj z ręki Tejrezjasza, a więc powinno przyjść i szczęście.\\r\\n\\r\\n— Już przyszło, panie.\\r\\n\\r\\n— Jakie?\\r\\n\\r\\nA ona szepnęła cicho:\\r\\n\\r\\n— Zostałam.\\r\\n\\r\\nPetroniusz położył dłoń na jej złotej głowie.\\r\\n\\r\\n— Dobrześ ułożyła dziś fałdy i rad jestem z ciebie, Eunice.\\r\\n\\r\\nJej zaś pod tym dotknięciem oczy w jednej chwili zaszły mgłą szczęścia i pierś poczęła się szybko poruszać.\\r\\n\\r\\nLecz Petroniusz z Winicjuszem przeszli do atrium, gdzie czekał na nich Chilon Chilonides, który ujrzawszy ich oddał głęboki pokłon. Petroniuszowi na myśl o przypuszczeniu, które uczynił wczoraj, że może to być kochanek Eunice, uśmiech wybiegł na usta. Człowiek, który stał przed nim, nie mógł być niczyim kochankiem. W tej dziwnej figurze było coś i plugawego, i śmiesznego. Nie był stary: w jego niechlujnej brodzie i kręconej czuprynie ledwie gdzieniegdzie przeświecał włos siwy. Brzuch miał zapadły, plecy zgarbione tak, że na pierwszy rzut oka wydawał się być garbatym, nad owym garbem zaś wznosiła się głowa wielka, o twarzy małpiej i zarazem lisiej, i przenikliwym wejrzeniu. Żółtawa jego cera popstrzona była pryszczami, a pokryty nimi całkowicie nos mógł wskazywać zbytnie zamiłowanie do butelki. Zaniedbany ubiór, składający się z ciemnej tuniki utkanej z koziej wełny i takiegoż dziurawego płaszcza, dowodził prawdziwej lub udanej nędzy. Petroniuszowi na jego widok przyszedł na myśl Homerowy Tersytes, więc też odpowiedziawszy skinieniem ręki na jego ukłon rzekł:\\r\\n\\r\\n— Witaj, boski Tersytesie! Jak się miewają twoje guzy, których ci nabił pod Troją Ulisses, i co on sam porabia na Polach Elizejskich?\\r\\n\\r\\n— Szlachetny panie — odpowiedział Chilon Chilonides — najmędrszy z umarłych, Ulisses, zasyła przeze mnie najmędrszemu z żyjących, Petroniuszowi, pozdrowienie i prośbę, by okrył nowym płaszczem moje guzy.\\r\\n\\r\\n— Na Hekate Triformis! — zawołał Petroniusz — odpowiedź warta płaszcza…\\r\\n\\r\\nLecz dalszą rozmowę przerwał niecierpliwy Winicjusz, który spytał wręcz:\\r\\n\\r\\n— Czy wiesz dokładnie, czego się podejmujesz?\\r\\n\\r\\n— Gdy dwie familie w dwóch wspaniałych domach nie mówią o niczym innym, a za nimi powtarza wiadomość połowa Rzymu, nietrudno wiedzieć — odparł Chilon. — Wczorajszej nocy odbito dziewicę, wychowaną w domu Aula Plaucjusza, imieniem Ligia albo właściwie: Kallina, którą twoi niewolnicy, o panie, przeprowadzali z pałacu cezara do twej insuli, ja zaś podejmuję się odnaleźć ją w mieście lub, jeśli, co jest mało prawdopodobnym, opuściła miasto, wskazać ci, szlachetny trybunie, dokąd uciekła i gdzie się ukryła.\\r\\n\\r\\n— Dobrze! — rzekł Winicjusz, któremu podobała się ścisłość odpowiedzi.— Jakie masz do tego środki?\\r\\n\\r\\nChilo uśmiechnął się chytrze:\\r\\n\\r\\n— Środki ty posiadasz, panie, ja mam tylko rozum.\\r\\n\\r\\nPetroniusz uśmiechnął się także, albowiem był zupełnie zadowolony ze swego gościa.\\r\\n\\r\\n„Ten człowiek może odnaleźć dziewczynę” — pomyślał.\\r\\n\\r\\nTymczasem Winicjusz zmarszczył swe zrośnięte brwi i rzekł:\\r\\n\\r\\n— Nędzarzu, jeśli mnie zwodzisz dla zysku, każę cię zabić pod kijami.\\r\\n\\r\\n— Filozofem jestem, panie, a filozof nie może być chciwym na zysk, zwłaszcza na taki, jaki wspaniałomyślnie obiecujesz.\\r\\n\\r\\n— Ach, jesteś filozofem? — spytał Petroniusz. — Eunice mówiła mi, że jesteś lekarzem i wróżbitą. Skąd znasz Eunice?\\r\\n\\r\\n— Przychodziła do mnie po radę, gdyż sława moja obiła się o jej uszy.\\r\\n\\r\\n— Jakiejże chciała rady?\\r\\n\\r\\n— Na miłość, panie. Chciała się wyleczyć z bezwzajemnej miłości.\\r\\n\\r\\n— I wyleczyłeś ją?\\r\\n\\r\\n— Uczyniłem więcej, panie, dałem jej bowiem amulet, który zapewnia wzajemność. W Pafos, na Cyprze, jest świątynia, o panie, w której chowają przepaskę Wenery. Dałem jej dwie nitki z tej przepaski, zamknięte w skorupie migdała.\\r\\n\\r\\n— I kazałeś sobie dobrze zapłacić?\\r\\n\\r\\n— Za wzajemność nigdy nie można dość zapłacić, ja zaś nie mając dwóch palców u prawej ręki zbieram na niewolnika-skrybę, który by spisywał moje myśli i zachował moją naukę dla świata.\\r\\n\\r\\n— Do jakiejże szkoły należysz, boski mędrcze?\\r\\n\\r\\n— Jestem cynikiem, panie, bo mam dziurawy płaszcz; jestem stoikiem, bo biedę znoszę cierpliwie, a jestem perypatetykiem, bo nie posiadając lektyki chodzę piechotą od winiarza do winiarza i po drodze nauczam tych, którzy obiecują za dzban zapłacić.\\r\\n\\r\\n— Przy dzbanku zaś stajesz się retorem?\\r\\n\\r\\n— Heraklit powiedział: „Wszystko płynie”, a czy możesz zaprzeczyć, panie, że wino jest płynem?\\r\\n\\r\\n— I głosi, że ogień jest bóstwem, bóstwo zaś to płonie na twym nosie.\\r\\n\\r\\n— A boski Diogenes z Apolonii głosił, że istotą rzeczy jest powietrze, a im powietrze cieplejsze, tym doskonalsze tworzy istoty, a z najcieplejszego tworzą się dusze mędrców. Że zaś jesienią przychodzą chłody, ergo prawdziwy mędrzec powinien ogrzewać duszę winem… Bo również nie możesz zaprzeczyć, panie, by dzban, choćby cienkusza spod Kapui lub Telezji, nie roznosił ciepła po wszystkich kościach znikomego ludzkiego ciała.\\r\\n\\r\\n— Chilonie Chilonidesie, gdzie jest twoja ojczyzna?\\r\\n\\r\\n— Nad Pontem Euxynem. Pochodzę z Mezembrii.\\r\\n\\r\\n— Chilonie, jesteś wielki!\\r\\n\\r\\n— I zapoznany! — dodał melancholijnie mędrzec.\\r\\n\\r\\nJednakże Winicjusz zniecierpliwił się znowu. Wobec nadziei, jaka mu zabłysła, chciałby, by Chilo natychmiast wyruszył na wyprawę, i cała rozmowa wydała mu się tylko marną stratą czasu, o którą zły był na Petroniusza.\\r\\n\\r\\n— Kiedy rozpoczniesz poszukiwania? — rzekł zwracając się do Greka.\\r\\n\\r\\n— Już je rozpocząłem — odpowiedział Chilon. — I gdy tu jestem, gdy odpowiadam na twe uprzejme pytania, szukam także. Miej tylko ufność, cny trybunie, i wiedz, że gdyby ci zginęła zawiązka od obuwia, potrafiłbym odszukać zawiązkę lub tego, który ją na ulicy podjął.\\r\\n\\r\\n— Czy byłeś już używany do podobnych posług? — spytał Petroniusz.\\r\\n\\r\\nGrek podniósł w górę oczy:\\r\\n\\r\\n— Zbyt nisko dziś cenią cnotę i mądrość, by nawet filozof nie był zmuszony szukać innych do życia sposobów.\\r\\n\\r\\n— Jakież są twoje?\\r\\n\\r\\n— Widzieć wszystko i służyć nowinami tym, którzy ich pragną.\\r\\n\\r\\n— I którzy za nie płacą?\\r\\n\\r\\n— Ach, panie, potrzebuję kupić pisarza. Inaczej moja mądrość umrze wraz ze mną.\\r\\n\\r\\n— Jeśliś nie zebrał dotąd nawet na cały płaszcz, zasługi twe nie muszą być znakomite.\\r\\n\\r\\n— Skromność przeszkadza mi je wynosić. Lecz pomyśl, panie, że nie ma dziś takich dobroczyńców, jakich było pełno dawniej i którym obsypać złotem zasługę było tak miło, jak połknąć ostrygę z Puteoli. Nie zasługi moje są małe, lecz wdzięczność ludzka jest mała. Czasem, gdy ucieknie cenny niewolnik, kto go wynajdzie, jeśli nie jedyny syn mego ojca? Gdy na murach zjawią się napisy na boską Poppeę, kto wskaże sprawców? Kto wyszpera u księgarzy wiersz na cezara? Kto doniesie, co mówią w domach senatorów i rycerzy? Kto nosi listy, których nie chcą powierzyć niewolnikom, kto nasłuchuje nowin przy drzwiach balwierzy, dla kogo nie mają tajemnic winiarze i piekarczycy, komu ufają niewolnicy, kto umie przejrzeć na wylot każdy dom od atrium do ogrodu? Kto zna wszystkie ulice, zaułki, kryjówki, kto wie, co mówią w termach, w cyrku, na targach, w szkołach lanistów, w szopach u handlarzy niewolników i nawet w arenariach?…\\r\\n\\r\\n— Na bogi, dosyć, szlachetny mędrcze! — zawołał Petroniusz — bo utoniemy w twych zasługach, cnocie, mądrości i wymowie. Dosyć! Chcieliśmy wiedzieć, kim jesteś, i wiemy.\\r\\n\\r\\nLecz Winicjusz rad był, pomyślał bowiem, że człowiek ten, podobnie jak pies gończy, raz puszczony na trop, nie ustanie, póki nie odnajdzie kryjówki.\\r\\n\\r\\n— Dobrze — rzekł. — Czy potrzebujesz wskazówek?\\r\\n\\r\\n— Potrzebuję broni.\\r\\n\\r\\n— Jakiej? — spytał ze zdziwieniem Winicjusz.\\r\\n\\r\\nGrek nadstawił jedną dłoń, drugą zaś uczynił gest liczenia pieniędzy.\\r\\n\\r\\n— Takie dziś czasy, panie — rzekł z westchnieniem.\\r\\n\\r\\n— Będziesz więc osłem — rzekł Petroniusz — który zdobywa fortecę za pomocą worków złota.\\r\\n\\r\\n— Jestem tylko biednym filozofem, panie — odrzekł z pokorą Chilon — złoto macie wy.\\r\\n\\r\\nWinicjusz cisnął mu kieskę, którą Grek chwycił w powietrzu, jakkolwiek istotnie nie miał dwóch palców u prawej ręki.\\r\\n\\r\\nPo czym podniósł głowę i rzekł:\\r\\n\\r\\n— Panie, wiem już więcej, niż się spodziewasz. Nie przyszedłem tu z próżnymi rękoma. Wiem, że dziewicy nie porwali Aulusowie, gdyż mówiłem już z ich sługami. Wiem, że jej nie ma na Palatynie, gdzie wszyscy zajęci są chorą małą Augustą, i może nawet domyślam się, dlaczego wolicie szukać dziewicy z moją pomocą niż z pomocą wigilów i żołnierzy cezara. Wiem, że ułatwił jej ucieczkę sługa pochodzący z tegoż samego co i ona kraju. Nie mógł on znaleźć pomocy u niewolników, bo niewolnicy, którzy się wszyscy razem trzymają, nie pomogliby mu przeciw twoim. Mogli mu pomóc tylko współwyznawcy…\\r\\n\\r\\n— Słuchaj, Winicjuszu — przerwał Petroniusz — czym ci tego samego słowo w słowo nie mówił?\\r\\n\\r\\n— Honor to dla mnie — rzekł Chilo. — Dziewica, panie — mówił zwracając się znów do Winicjusza — niechybnie czci jednakie bóstwo z tą najcnotliwszą z Rzymianek, z tą prawdziwą matroną stolatą, Pomponią. Słyszałem i to, że Pomponia była sądzona w domu za wyznawanie jakichś obcych bóstw, nie mogłem się jednak od jej sług dowiedzieć, jakie jest owo bóstwo i jak się zowią jego wyznawcy. Gdybym mógł o tym wiedzieć, udałbym się do nich, stałbym się najpobożniejszym między nimi i zyskał ich ufność. Lecz ty, panie, który, jak wiem, także spędziłeś kilkanaście dni w domu szlachetnego Aulusa, czy możesz dać mi jaką o tym wiadomość?\\r\\n\\r\\n— Nie mogę — rzekł Winicjusz.\\r\\n\\r\\n— Pytaliście mnie długo o różne rzeczy, szlachetni panowie, i ja odpowiadałem na pytania, pozwólcie, bym je teraz zadawał. Czy nie widziałeś, cny trybunie, żadnych posążków, żadnych ofiar, żadnych oznak, żadnych amuletów na Pomponii lub na twej boskiej Ligii? Czy nie widziałeś, aby kreśliły między sobą jakieś znaki zrozumiałe dla nich tylko?\\r\\n\\r\\n— Znaki?… Czekaj!… Tak! Widziałem raz, jak Ligia nakreśliła na piasku rybę.\\r\\n\\r\\n— Rybę? Aa! Ooo! Czy uczyniła to raz, czy kilkakrotnie?\\r\\n\\r\\n— Raz jeden.\\r\\n\\r\\n— I jesteś, panie, pewien, że nakreśliła… rybę? Oo!…\\r\\n\\r\\n— Tak jest! — odrzekł zaciekawiony Winicjusz. — Czy odgadujesz, co to znaczy?\\r\\n\\r\\n— Czy odgaduję?! — zawołał Chilon.\\r\\n\\r\\nI skłoniwszy się na znak pożegnania, dodał:\\r\\n\\r\\n— Niechaj Fortuna rozsypie na was po równie wszystkie dary, dostojni panowie.\\r\\n\\r\\n— Każ sobie dać płaszcz! — rzekł mu na drogę Petroniusz.\\r\\n\\r\\n— Ulisses składa ci dzięki za Tersytesa — odpowiedział Grek.\\r\\n\\r\\nI skłoniwszy się powtórnie wyszedł.\\r\\n\\r\\n— Cóż powiesz o tym szlachetnym mędrcu? — spytał Winicjusza Petroniusz.\\r\\n\\r\\n— Powiem, że on odnajdzie Ligię! — zawołał z radością Winicjusz — ale powiem także, że gdyby istniało państwo łotrów, on mógłby być królem w tym państwie.\\r\\n\\r\\n— Niewątpliwie. Muszę z tym stoikiem zabrać bliższą znajomość, ale tymczasem każę wykadzić po nim atrium.\\r\\n\\r\\nA Chilon Chilonides, okręciwszy się swym nowym płaszczem, podrzucał na dłoni pod jego fałdami otrzymaną od Winicjusza kieskę i lubował się zarówno jej ciężarem, jak dźwiękiem. Idąc z wolna i oglądając się, czy z domu Petroniusza za nim nie patrzą, minął portyk Liwii i doszedłszy do rogu Clivus Virbius skręcił na Suburę.\\r\\n\\r\\n„Trzeba pójść do Sporusa — mówił sobie — i ulać trochę wina Fortunie. Znalazłem wreszcie, czegom od dawna szukał. Młody jest, zapalczywy, hojny jak kopalnie Cypru i za tę ligijską makolągwę gotów by oddać pół mienia. Tak, takiego właśnie szukałem od dawna. Trzeba jednak być z nim ostrożnym, bo jego zmarszczenie brwi nie zapowiada nic dobrego. Ach! Szczenięta wilcze panują dziś nad światem!… Mniej bym się bał tego Petroniusza. O, bogowie! Przecz stręczycielstwo lepiej dziś popłaca niż cnota? Ha! Nakreśliła ci rybę na piasku? Jeśli wiem, co to znaczy, niech się udławię kawałkiem koziego sera! Ale będę wiedział! Ponieważ jednak ryby żyją pod wodą, a poszukiwanie pod wodą trudniejsze jest niż na lądzie, ergo: zapłaci mi za tę rybę osobno. Jeszcze jedna taka kieska, a mógłbym porzucić dziadowskie biesagi i kupić sobie niewolnika… Lecz co byś powiedział, Chilonie, gdybym ci doradził kupić nie niewolnika, ale niewolnicę?… Znam cię! Wiem, że się zgodzisz!… Gdyby była piękna, jak na przykład Eunice, sam byś przy niej odmłodniał, a zarazem miałbyś z niej uczciwy i pewny dochód. Sprzedałem tej biednej Eunice dwie nitki z mego własnego starego płaszcza… Głupia jest, ale gdyby mi ją Petroniusz darował, to bym ją wziął… Tak, tak, Chilonie, synu Chilona… Straciłeś ojca i matkę!… Jesteś sierotą, więc kup sobie na pociechę choć niewolnicę. Musi ona wprawdzie gdzieś mieszkać, więc Winicjusz najmie jej mieszkanie, w którym i ty się przytulisz; musi się ubrać, więc Winicjusz zapłaci za jej ubiór, i musi jeść, więc będzie ją żywił… Och, jakie życie ciężkie! Gdzie te czasy, w których za obola można było dostać tyle bobu ze słoniną, ile można było w obie dłonie objąć, lub kawał koziej kiszki, nalanej krwią, tak długi jak ramię dwunastoletniego pacholęcia!… Ale oto i ten złodziej, Sporus! W winiarni najłatwiej czegoś się dowiedzieć.”\\r\\n\\r\\nTak mówiąc wszedł do winiarni i kazał sobie podać dzbaniec „ciemnego”, widząc zaś nieufne spojrzenie gospodarza wydłubał złoty pieniądz z kieski i położywszy go na stole rzekł:\\r\\n\\r\\n— Sporusie, pracowałem dziś z Seneką od świtu do południa i oto, czym mój przyjaciel obdarzył mnie na drogę.\\r\\n\\r\\nOkrągłe oczy Sporusa uczyniły się na ten widok jeszcze okrąglejsze i wino wnet znalazło się przed Chilonem, ten zaś umoczywszy w nim palec nakreślił rybę na stole i rzekł:\\r\\n\\r\\n— Wiesz, co to znaczy?\\r\\n\\r\\n— Ryba? No, ryba to ryba!\\r\\n\\r\\n— Głupiś, choć dolewasz tyle wody do wina, że mogłaby się w nim znaleźć i ryba. To jest symbol, który w języku filozofów znaczy: uśmiech Fortuny. Gdybyś go był odgadł, byłbyś i ty może zrobił fortunę. Szanuj filozofię, mówię ci, bo inaczej zmienię winiarnię, do czego mój osobisty przyjaciel, Petroniusz, od dawna mnie namawia.\\r\\n\\r\\n\\r\\n\\r\\nRozdział czternasty\\r\\n\\r\\nPrzez kilka dni następnych Chilon nie pokazywał się nigdzie. Winicjusz, który od czasu, jak dowiedział się od Akte, że Ligia go kochała, stokroć jeszcze więcej pragnął ją odnaleźć, rozpoczął poszukiwania na własną rękę, nie chcąc, a zarazem i nie mogąc udać się o pomoc do cezara, pogrążonego w trwodze z powodu zdrowia małej Augusty.\\r\\n\\r\\nJakoż nie pomogły ofiary składane w świątyniach, modły i wota, jak również sztuka lekarska i wszelkie czarodziejskie środki, jakich się w ostateczności chwytano. Po tygodniu dziecko umarło. Żałoba padła na dwór i na Rzym. Cezar, który przy urodzeniu dziecka szalał z radości, szalał teraz z rozpaczy i zamknąwszy się u siebie, przez dwa dni nie przyjmował pokarmu, a jakkolwiek pałac roił się tłumami senatorów i augustianów, którzy śpieszyli z oznakami żalu i współczucia, nie chciał nikogo widzieć. Senat zebrał się na nadzwyczajne posiedzenie, na którym zmarłe dziecko ogłoszone zostało boginią; uchwalono wznieść jej świątynię i ustanowić osobnego przy niej kapłana. Składano też w innych nowe na cześć zmarłej ofiary, odlewano jej posągi z drogocennych metali, a pogrzeb był jedną niezmierną uroczystością, na której lud podziwiał niepomiarkowane oznaki żalu, jakie dawał cezar, płakał z nim razem, wyciągał ręce po podarki i nade wszystko bawił się niezwykłym widowiskiem.\\r\\n\\r\\nPetroniusza zaniepokoiła ta śmierć. Wiadomym już było w całym Rzymie, że Poppea przypisuje ją czarom. Powtarzali to za nią i lekarze, którzy w ten sposób mogli usprawiedliwić bezskuteczność swych wysiłków, i kapłani, których ofiary okazały się bezsilne, i zamawiacze, którzy drżeli o swoje życie, i lud. Petroniusz rad był teraz, że Ligia uciekła; ponieważ jednak nie życzył źle Aulusom, a życzył dobrze i sobie, i Winicjuszowi, przeto gdy zdjęto cyprys zatknięty na znak żałoby przed Palatynem, udał się na przyjęcie zgotowane dla senatorów i augustianów, by się przekonać, o ile Nero podał ucho wieści o czarach, i zapobiec następstwom, jakie by mogły z tego wyniknąć.\\r\\n\\r\\nPrzypuszczał też, znając Nerona, że ten choćby w czary nie uwierzył, będzie udawał, że wierzy, i dlatego, by oszukać własny ból, i dlatego, by się na kimkolwiek pomścić, i wreszcie, by zapobiec przypuszczeniom, że bogowie poczynają go karać za zbrodnie. Petroniusz nie sądził, by cezar mógł nawet własne dziecko kochać prawdziwie i głęboko, jakkolwiek kochał je zapalczywie, był jednak pewien, że będzie przesadzał w boleści. Jakoż nie omylił się. Nero słuchał pociech senatorów i rycerzy z kamienną twarzą, z oczyma utkwionymi w jeden punkt, i widać było, że jeśli nawet cierpi istotnie, to zarazem myśli o tym, jakie wrażenie czyni jego ból na obecnych, zarazem pozuje na Niobe i daje przedstawienie rodzicielskiego żalu, tak jakby je dawał komediant na scenie. Nie umiał nawet przy tym wytrwać w milczącej i niby skamieniałej boleści, albowiem chwilami czynił gesta, jak gdyby posypywał głowę prochem ziemi, a chwilami jęczał głucho, ujrzawszy zaś Petroniusza zerwał się i tragicznym głosem począł wołać tak, aby go wszyscy mogli dosłyszeć:\\r\\n\\r\\n— Eheu!… I tyś winien jej śmierci! Za twoją to radą wszedł w te mury zły duch, który jednym spojrzeniem wyssał życie z jej piersi… Biada mi! I wolej, by oczy moje nie patrzyły na światło Heliosa… Biada mi! Eheu! Eheu!…\\r\\n\\r\\nI podnosząc coraz głos, przeszedł w krzyk rozpaczliwy, lecz Petroniusz w tejże samej chwili postanowił stawić wszystko na jeden rzut kości, za czym, wyciągnąwszy rękę, zerwał szybko jedwabną chustkę, którą Nero zawsze nosił na szyi, i położył mu ją na ustach.\\r\\n\\r\\n— Panie! — rzekł z powagą. — Spal Rzym i świat z boleści, lecz zachowaj nam swój głos!\\r\\n\\r\\nZdumieli się obecni, zdumiał się na chwilę sam Nero, jeden tylko Petroniusz pozostał niewzruszony. Wiedział on nadto dobrze, co robi. Pamiętał przecie, że Terpnos i Diodor mieli wprost rozkaz zatykać usta cezarowi, gdyby podnosząc zbyt głos narażał go na szwank jakikolwiek.\\r\\n\\r\\n— Cezarze — mówił dalej z tą samą powagą i smutkiem — ponieśliśmy stratę niezmierną, niech nam choć ten skarb pociechy zostanie!\\r\\n\\r\\nTwarz Nerona zadrgała i po chwili z oczu puściły mu się łzy; nagle wsparł dłonie na ramionach Petroniusza i złożywszy głowę na jego piersiach jął powtarzać wśród łkań:\\r\\n\\r\\n— Tyś jeden ze wszystkich o tym pomyślał, ty jeden, Petroniuszu! Ty jeden!\\r\\n\\r\\nTygellinus pożółkł z zazdrości. Petroniusz zaś mówił:\\r\\n\\r\\n— Jedź do Ancjum! Tam ona przyszła na świat, tam spłynęła na cię radość, tam spłynie ukojenie. Niech morskie powietrze odświeży twe boskie gardło; niechaj pierś twoja odetchnie słoną wilgocią. My, wierni, pójdziemy wszędy za tobą i gdy twój ból będziemy koili przyjaźnią, ty ukoisz nas pieśnią.\\r\\n\\r\\n— Tak! — odrzekł żałośnie Nero — napiszę hymn na jej cześć i ułożę do niego muzykę.\\r\\n\\r\\n— A potem poszukasz ciepłego słońca w Baiae.\\r\\n\\r\\n— A potem zapomnienia w Grecji.\\r\\n\\r\\n— W ojczyźnie poezji i pieśni!\\r\\n\\r\\nI kamienny, ponury nastrój mijał stopniowo, jak mijają chmury pokrywające słońce, a natomiast poczęła się rozmowa niby pełna jeszcze smutku, lecz pełna i układów na przyszłość, tyczących podróży, artystycznych wystąpień, a nawet i przyjęć, jakich wymagało zapowiedziane przybycie Tyrydata, króla Armenii. Tygellinus próbował wprawdzie jeszcze wspomnieć o czarach, lecz Petroniusz, pewny już wygranej, podjął wprost wyzwanie.\\r\\n\\r\\n— Tygellinie — rzekł — czy sądzisz, że czary mogą szkodzić bogom?\\r\\n\\r\\n— Sam cezar o nich mówił — odpowiedział dworak.\\r\\n\\r\\n— Boleść mówiła, nie cezar, lecz ty co o tym mniemasz?\\r\\n\\r\\n— Bogowie są zbyt potężni, by mogli podlegać urokom.\\r\\n\\r\\n— Miałżebyś zaś odmawiać boskości cezarowi i jego rodzinie?\\r\\n\\r\\n— Peractum est! — mruknął stojący obok Epriusz Marcellus powtarzając okrzyk, jaki wydawał lud, gdy gladiator w arenie ugodzony został od razu tak, że nie potrzebował dobicia.\\r\\n\\r\\nTygellinus zgryzł w sobie gniew. Między nim i Petroniuszem z dawna istniało współzawodnictwo wobec Nerona i Tygellinus miał tę wyższość, że Nero mniej albo raczej wcale się wobec niego nie krępował, aż dotąd jednak Petroniusz, ilekroć się zetknęli, pokonywał go rozumem i dowcipem.\\r\\n\\r\\nTak się stało i teraz. Tygellinus umilkł i tylko zapisywał sobie w pamięci tych senatorów i rycerzy, którzy w chwili, gdy Petroniusz cofnął się w głąb sali, otoczyli go zaraz, mniemając, że po tym, co zaszło, on będzie stanowczo pierwszym ulubieńcem cezara.\\r\\n\\r\\nPetroniusz zaś wyszedłszy z pałacu udał się do Winicjusza i opowiedziawszy mu zajście z cezarem i Tygellinem rzekł:\\r\\n\\r\\n— Nie tylko odwróciłem niebezpieczeństwo od Aulusa Plaucjusza i Pomponii, a zarazem od nas obydwóch, ale nawet od Ligii, której nie będą poszukiwali choćby dlatego, że namówiłem tamtą miedzianobrodą małpę, by pojechała do Ancjum, a stamtąd do Neapolis lub Baiae. I pojedzie, w Rzymie bowiem nie śmiał dotąd wystąpić publicznie w teatrze, wiem zaś, że od dawna ma zamiar wystąpić w Neapolis. Potem marzy o Grecji, gdzie chce mu się śpiewać we wszystkich znaczniejszych miastach, a potem wraz ze wszystkimi wieńcami, które mu ofiarują Graeculi, odprawić triumfalny wjazd do Rzymu. Przez ten czas będziemy mogli szukać Ligii swobodnie i ukryć ją bezpiecznie. A cóż? Czy nasz szlachety filozof nie był dotąd?\\r\\n\\r\\n— Twój szlachetny filozof jest oszust. Nie! Nie był, nie pokazał się i nie pokaże się więcej!\\r\\n\\r\\n— A ja lepsze mam pojęcie, jeśli nie o jego uczciwości, to o rozumie. Upuścił już raz krwi twemu workowi i przyjdzie choćby po to, żeby jej upuścić po raz drugi.\\r\\n\\r\\n— Niech się strzeże, bym ja mu krwi nie upuścił!\\r\\n\\r\\n— Nie czyń tego; miej z nim cierpliwość, póki się dowodnie o oszustwie nie przekonasz. Nie dawaj mu więcej pieniędzy, a natomiast obiecuj hojną nagrodę, jeśli ci przyniesie wiadomość pewną. Czy przedsiębierzesz coś także na własną rękę?\\r\\n\\r\\n— Dwaj moi wyzwoleńcy, Nimfidiusz i Demas, szukają jej na czele sześćdziesięciu ludzi. Ten z niewolników, który ją odnajdzie, ma obiecaną wolność. Wysłałem prócz tego umyślnych na wszystkie drogi wiodące z Rzymu, by w gospodach wypytywali o Liga i dziewicę. Sam przebiegam miasto dniem i nocą, licząc na traf szczęśliwy.\\r\\n\\r\\n— Cokolwiek będziesz wiedział, daj mi znać, bo ja muszę jechać do Ancjum.\\r\\n\\r\\n— Dobrze.\\r\\n\\r\\n— A jeśli któregokolwiek rana obudziwszy się powiesz sobie, że dla jednej dziewczyny nie warto się dręczyć i czynić dla niej tylu zabiegów, to przyjeżdżaj do Ancjum. Tam nie zbraknie ni kobiet, ni uciech.\\r\\n\\r\\nWinicjusz począł chodzić szybkimi krokami, Petroniusz zaś spoglądał czas jakiś za nim, wreszcie rzekł:\\r\\n\\r\\n— Powiedz mi szczerze — nie jak zapaleniec, który coś w siebie wmawia i sam się podnieca, ale jak człowiek rozsądny, który odpowiada przyjacielowi: czy tobie zawsze jednakowo chodzi o tę Ligię?\\r\\n\\r\\nWinicjusz zatrzymał się na chwilę i spojrzał tak na Petroniusza, jak gdyby go przedtem nie widział, po czym znów począł chodzić. Widocznym było, że hamuje w sobie wybuch. Wreszcie w oczach, z poczucia własnej bezsilności, z żalu, gniewu i niepokonanej tęsknoty, zebrały mu się dwie łzy, które przemówiły silniej do Petroniusza niż najwymowniejsze słowa.\\r\\n\\r\\nWięc zamyśliwszy się przez chwilę rzekł:\\r\\n\\r\\n— Świat dźwiga na barkach nie Atlas, ale kobieta, i czasem igra nim jak piłką.\\r\\n\\r\\n— Tak! — rzekł Winicjusz.\\r\\n\\r\\nI poczęli się żegnać. Lecz w tej chwili niewolnik dał znać, że Chilon Chilonides czeka w przedsionku i prosi, aby mógł być dopuszczony przed oblicze pana.\\r\\n\\r\\nWinicjusz kazał wpuścić go natychmiast, Petroniusz zaś rzekł:\\r\\n\\r\\n— Ha! Nie mówiłem ci! Na Herkulesa! Zachowaj tylko spokój; inaczej on tobą owładnie, nie ty nim.\\r\\n\\r\\n— Pozdrowienie i cześć szlachetnemu wojskowemu trybunowi i tobie, panie! — mówił wchodząc Chilon. — Niech szczęście wasze równe będzie waszej sławie, a sława niech obiegnie świat cały, od słupów Herkulesa aż po granice Arsacydów.\\r\\n\\r\\n— Witaj, prawodawco cnoty i mądrości! — odpowiedział Petroniusz.\\r\\n\\r\\nLecz Winicjusz spytał z udanym spokojem:\\r\\n\\r\\n— Co przynosisz?\\r\\n\\r\\n— Za pierwszym razem przyniosłem ci, panie, nadzieję, obecnie przynoszę pewność, że dziewica zostanie odnaleziona.\\r\\n\\r\\n— To znaczy, żeś jej nie odnalazł dotąd?\\r\\n\\r\\n— Tak, panie, alem odnalazł, co znaczy znak, który ci uczyniła; wiem, kto są ludzie, którzy ją odbili, i wiem, między jakiego bóstwa wyznawcami szukać jej należy.\\r\\n\\r\\nWinicjusz chciał się zerwać z krzesła, na którym siedział, lecz Petroniusz położył mu dłoń na ramieniu i zwracając się do Chilona rzekł:\\r\\n\\r\\n— Mów dalej!\\r\\n\\r\\n— Czy jesteś zupełnie pewny, panie, że dziewica nakreśliła ci rybę na piasku?\\r\\n\\r\\n— Tak jest! — wybuchnął Winicjusz.\\r\\n\\r\\n— A zatem jest chrześcijanką i odbili ją chrześcijanie.\\r\\n\\r\\nNastała chwila milczenia.\\r\\n\\r\\n— Słuchaj, Chilonie — rzekł wreszcie Petroniusz. — Krewny mój przeznaczył ci za odszukanie dziewczyny znaczną ilość pieniędzy, ale nie mniej znaczną ilość rózeg, jeśli go zechcesz oszukiwać. W pierwszym razie kupisz nie jednego, ale trzech skrybów, w drugim filozofia wszystkich siedmiu mędrców, z dodatkiem twojej własnej, nie stanie ci za maść gojącą.\\r\\n\\r\\n— Dziewica jest chrześcijanką, panie! — zawołał Grek.\\r\\n\\r\\n— Zastanów się, Chilonie. Tyś człek niegłupi! Wiemy, że Junia Sylana wraz z Kalwią Kryspinillą oskarżyły Pomponię Grecynę o wyznawanie chrześcijańskiego zabobonu, ale wiemy także, że sąd domowy uwolnił ją od tego zarzutu. Czyżbyś ty chciał go teraz podnosić? Czy chciałbyś w nas wmówić, że Pomponia, a z nią razem i Ligia mogą należeć do nieprzyjaciół rodu ludzkiego, do zatruwaczy fontann i studzien, do czcicieli oślej głowy, do ludzi, którzy mordują dzieci i oddają się najplugawszej rozpuście? Pomyśl, Chilonie, czy ta teza, którą nam głosisz, nie odbije się jako antyteza na twoim grzbiecie.\\r\\n\\r\\nChilon rozłożył ręce na znak, że to nie jego wina, po czym rzekł:\\r\\n\\r\\n— Panie! Wymów po grecku następujące zdanie: Jezus Chrystus, Boga Syn, Zbawiciel.\\r\\n\\r\\n— Dobrze. Oto mówię!… Cóż z tego?\\r\\n\\r\\n— A teraz weź pierwsze litery każdego z tych wyrazów i złóż je tak, aby stworzyły jeden wyraz.\\r\\n\\r\\n— Ryba! — rzekł ze zdziwieniem Petroniusz.\\r\\n\\r\\n— Oto dlaczego ryba stała się godłem chrześcijan — odpowiedział z dumą Chilon.\\r\\n\\r\\nNastała chwila milczenia. W wywodach Greka było jednak coś tak uderzającego, że obaj przyjaciele nie mogli się oprzeć zdumieniu.\\r\\n\\r\\n— Winicjuszu — spytał Petroniusz — czy się nie mylisz i czy istotnie Ligia nakreśliła ci rybę?\\r\\n\\r\\n— Na wszystkich bogów podziemnych, można oszaleć! — zawołał z uniesieniem młody człowiek. — Gdyby mi nakreśliła ptaka, powiedziałbym, że ptaka!\\r\\n\\r\\n— A więc jest chrześcijanką — powtórzył Chilon.\\r\\n\\r\\n— To znaczy — rzekł Petroniusz — że Pomponia i Ligia zatruwają studnie, mordują schwytane na ulicy dzieci i oddają się rozpuście! Głupstwo! Ty, Winicjuszu, byłeś dłużej w ich domu, ja byłem krótko, ale znam dość i Aulusa, i Pomponię, dość nawet znam Ligię, żeby powiedzieć: potwarz i głupstwo! Jeśli ryba jest godłem chrześcijan, czemu istotnie zaprzeczyć trudno, i jeśli one są chrześcijankami, to na Prozerpinę! widocznie chrześcijanie nie są tym, za co ich mamy.\\r\\n\\r\\n— Mówisz jak Sokrates, panie — odpowiedział Chilon. — Kto kiedy badał chrześcijanina? Kto poznał ich naukę? Gdym wędrował przed trzema laty z Neapolis tu, do Rzymu (o, czemuż tam nie zostałem!), przyłączył się do mnie człowiek, lekarz, imieniem Glaukos, o którym mówiono, że był chrześcijaninem, a mimo tego przekonałem się, że był to dobry i cnotliwy człowiek.\\r\\n\\r\\n— Czy nie od tego cnotliwego człowieka dowiedziałeś się teraz, co znaczy ryba?\\r\\n\\r\\n— Niestety, panie! Po drodze w jednej gospodzie pchnął ktoś poczciwego starca nożem, a żonę i dziecko jego uprowadzili handlarze niewolników, ja zaś w obronie ich straciłem te oto dwa palce. Ale że między chrześcijanami nie brak, jak mówią, cudów, więc mam nadzieję, że mi odrosną.\\r\\n\\r\\n— Jak to? Zali zostałeś chrześcijaninem?\\r\\n\\r\\n— Od wczoraj, panie! Od wczoraj! Uczyniła mnie nim ta ryba. Patrz, jaka jednak w niej siła! I za kilka dni będę najgorliwszym z gorliwych, aby mnie przypuścili do wszystkich swych tajemnic, a gdy mnie przypuszczą do wszystkich tajemnic, będę wiedział, gdzie się ukrywa dziewica. Wówczas może moje chrześcijaństwo lepiej mi się opłaci od mojej filozofii. Uczyniłem też Merkuremu ślub, że jeśli mi pomoże do odszukania dziewicy, ofiaruję mu dwie jałówki jednych lat i jednakiej miary, którym każę pozłocić rogi.\\r\\n\\r\\n— Więc twoje wczorajsze chrześcijaństwo i twoja dawniejsza filozofia pozwalają ci wierzyć w Merkurego?\\r\\n\\r\\n— Wierzę zawsze w to, w co mi wierzyć potrzeba, i to jest moja filozofia, która zwłaszcza Merkuremu powinna przypaść do smaku. Na nieszczęście, wiecie, dostojni panowie, jaki to jest bóg podejrzliwy. Nie ufa on obietnicom nawet nieskazitelnych filozofów i wolałby może naprzód dostać jałówki, a tymczasem to jest wydatek ogromny. Nie każdy jest Seneką i mnie na to nie stać, gdyby jednak szlachetny Winicjusz chciał na rachunek tej sumy, którą mi obiecał… cośkolwiek…\\r\\n\\r\\n— Ani obola, Chilonie! — rzekł Petroniusz — ani obola! Hojność Winicjusza przewyższy twoje nadzieje, ale dopiero wówczas, gdy Ligia zostanie odnaleziona, to jest, gdy nam wskażesz jej kryjówkę. Merkury musi ci zakredytować dwie jałówki, chociaż nie dziwię mu się, że nie ma do tego ochoty, i poznaję w tym jego rozum.\\r\\n\\r\\n— Posłuchajcie mnie, dostojni panowie. Odkrycie, jakie uczyniłem, jest wielkie, albowiem chociaż nie odnalazłem dotąd dziewicy, odnalazłem drogę, na której jej szukać należy. Oto rozesłaliście wyzwoleńców i niewolników na całe miasto i prowincję, a czyż który dał wam jakąś wskazówkę? Nie! Ja jeden dałem. I powiem wam więcej. Między waszymi niewolnikami mogą być chrześcijanie, o których nie wiecie, gdyż zabobon ten rozszerzył się już wszędzie, i ci, zamiast pomagać, będą was zdradzali. Źle nawet jest, że mnie tu widzą, i dlatego ty, szlachetny Petroniuszu, nakaż milczenie Eunice, ty zaś, równie szlachetny Winicjuszu, rozgłoś, iż ci sprzedaję maść, która posmarowanym nią koniom zapewnia zwycięstwo w cyrku… Ja jeden będę szukał i ja jeden zbiegów odnajdę, wy zaś ufajcie mi i wiedzcie, że cokolwiek bym dostał naprzód, będzie to tylko dla mnie zachętą, gdyż zawsze będę się spodziewał więcej i tym większą miał pewność, że przyobiecana nagroda mnie nie minie. Ach, tak! Jako filozof, pogardzam pieniędzmi, chociaż nie pogardzają nimi ani Seneka, ani nawet Muzoniusz lub Kornutus, którzy jednak nie stracili palców w niczyjej obronie i którzy sami pisać i imiona swe potomności przekazać mogą. Ale prócz niewolnika, którego kupić zamierzam, i prócz Merkurego, któremu obiecałem jałówkę (a wiecie, jak bydło podrożało), samo poszukiwanie pociąga mnóstwo wydatków. Posłuchajcie tylko cierpliwie. Oto od tych kilku dni na nogach poczyniły mi się rany od ciągłego chodzenia. Zachodziłem do winiarni, by gadać z ludźmi, do piekarzy, rzeźników, do sprzedających oliwę i do rybaków. Przebiegłem wszystkie ulice i zaułki; byłem w kryjówkach zbiegłych niewolników; przegrałem blisko sto asów w morę; byłem w pralniach, suszarniach i garkuchniach, widziałem mulników i rzeźbiarzy; widziałem ludzi, którzy leczą na pęcherz i wyrywają zęby, gadałem z przekupniami suszonych fig, byłem na cmentarzach, a wiecie po co? Oto, aby kreślić wszędzie rybę, patrzeć ludziom w oczy i słuchać, co na ów znak powiedzą. Długi czas nie mogłem dostrzec nic, aż raz spostrzegłem starego niewolnika przy fontannie, który czerpał wiadrami wodę i płakał. Zbliżywszy się wówczas do niego spytałem o przyczynę łez. Na to, gdyśmy siedli na stopniach fontanny, odrzekł mi, że zbierał całe życie sestercję do sestercji, by wykupić umiłowanego syna, ale pan jego, niejaki Pansa, gdy zoczył pieniądze, zabrał mu je, syna zaś zatrzymał nadal w niewoli. „I tak płaczę — mówił stary — bo choć powtarzam: dziej się wola boska, nie mogę, biedny grzesznik, łez powstrzymać.” Wówczas, jakby tknięty przeczuciem, umoczywszy palec w wiadrze, nakreśliłem mu rybę, on zaś odrzekł: „I moja nadzieja w Chrystusie”. A jam spytał: „Poznałeś mnie po znaku?” On rzekł: „Tak jest i pokój niech będzie z tobą.” Wtedy począłem go ciągnąć za język i poczciwina wygadał wszystko. Jego pan, ów Pansa, sam jest wyzwoleńcem wielkiego Pansy i dostawia kamienie Tybrem do Rzymu, które niewolnicy i ludzie najemni wyładowują z tratew i dźwigają do budujących się domów nocami, by we dnie nie tamować ruchu na ulicach. Pracuje między nimi wielu chrześcijan i jego syn, lecz że to robota nad siły, więc dlatego chciał go wykupić. Lecz Pansa wolał zatrzymać i pieniądze, i niewolnika. Tak mówiąc, znów począł płakać, ja zaś pomieszałem z jego łzami moje, co mi przyszło łatwo z powodu dobroci serca i strzykania w nogach, którego ze zbytniego chodzenia dostałem. Począłem też przy tym narzekać, że przyszedłszy przed kilku dniami z Neapolis, nie znam nikogo z braci, nie wiem, gdzie się zbierają, by modlić się razem. On zdziwił się, że mi chrześcijanie z Neapolis nie dali listów do rzymskich braci, alem mu powiedział, że mi je ukradziono w drodze. Wówczas rzekł mi, bym przyszedł w nocy nad rzekę, a on mnie z braćmi pozna, ci zaś doprowadzą mnie do domów modlitwy i do starszych, którzy rządzą gminą chrześcijańską. Co usłyszawszy ucieszyłem się tak, iż dałem mu sumę potrzebną na wykupienie syna, w tej nadziei, że wspaniały Winicjusz w dwójnasób mi ją powróci…\\r\\n\\r\\n— Chilonie — przerwał Petroniusz — w twoim opowiadaniu kłamstwo pływa po powierzchni prawdy jak oliwa po wodzie. Przyniosłeś wiadomości ważne, temu nie przeczę. Twierdzę nawet, że na drodze do odszukania Ligii wielki krok został uczyniony, lecz ty nie omaszczaj kłamstwem swych nowin. Jak się nazywa ów starzec, od którego dowiedziałeś się, że chrześcijanie poznają się za pomocą znaku ryby?\\r\\n\\r\\n— Eurycjusz, panie. Biedny, nieszczęśliwy starzec! Przypomniał mi Glauka lekarza, którego broniłem od zbójców, i tym mnie głównie wzruszył.\\r\\n\\r\\n— Wierzę, że go poznałeś i że potrafisz skorzystać z tej znajomości, aleś mu pieniędzy nie dał. Nie dałeś mu ani asa, rozumiesz mnie! Nie dałeś nic!\\r\\n\\r\\n— Alem mu pomógł dźwigać wiadra i o jego synu mówiłem z największym współczuciem. Tak, panie! Cóż się może ukryć przed przenikliwością Petroniusza? A więc nie dałem mu pieniędzy, a raczej dałem mu je, ale tylko w duszy, w umyśle, co, gdyby był prawdziwym filozofem, powinno mu było wystarczyć… Dałem zaś dlatego, żem uznał taki postępek za niezbędny i pożyteczny, albowiem pomyśl, panie, jak by on mi zjednał od razu wszystkich chrześcijan, jaki do nich przystęp otworzył i jaką wzbudził w nich ufność.\\r\\n\\r\\n— Prawda — rzekł Petroniusz — i powinieneś to był uczynić.\\r\\n\\r\\n— Właśnie dlatego tu przychodzę, abym mógł to uczynić.\\r\\n\\r\\nPetroniusz zwrócił się do Winicjusza:\\r\\n\\r\\n— Każ mu wyliczyć pięć tysięcy sestercji, ale w duszy, w umyśle…\\r\\n\\r\\nLecz Winicjusz rzekł:\\r\\n\\r\\n— Dam ci pachołka, który poniesie sumę potrzebną, ty zaś powiesz Eurycjuszowi, że pachołek jest twoim niewolnikiem, i wyliczysz staremu przy nim pieniądze. Ponieważ jednak przyniosłeś wiadomość ważną, otrzymasz drugie tyle dla siebie. Przyjdź po pachołka i po pieniądze dziś wieczór.\\r\\n\\r\\n— Oto prawdziwy cezar!— rzekł Chilon. — Pozwolisz, panie, że ci zadedykuję moje dzieło, ale pozwolisz także, że dziś wieczór przyjdę tylko po pieniądze, albowiem Eurycjusz powiedział mi, że wyładowano już wszystkie tratwy, a nowe przyholują z Ostii dopiero za dni kilka. Pokój niech będzie z wami! Tak się żegnają chrześcijanie… Kupię sobie niewolnicę, to jest, chciałem powiedzieć: niewolnika. Ryby łapią się na wędkę, a chrześcijanie na rybę. Pax vobiscum! Pax!… Pax!… Pax!…\\r\\n\\r\\n\\r\\n\\r\\nRozdział piętnasty\\r\\n\\r\\nPetroniusz do Winicjusza:\\r\\n\\r\\n„Przez zaufanego niewolnika posyłam ci z Ancjum ten list, na który, jakkolwiek ręka twa więcej do miecza i do włóczni niż do pióra przywykła, mniemam, że przez tegoż samego posłańca bez zbytniej zwłoki odpiszesz. Zostawiłem cię na dobrym śladzie i pełnego nadziei, tuszę więc, że alboś już słodkie żądze w objęciach Ligii ukoił, albo że ukoisz je, zanim prawdziwy zimowy wicher powieje na Kampanię ze szczytów Sorakte. O, mój Winicjuszu! Niech ci mistrzynią będzie złota bogini Cypru, ty zaś bądź mistrzem tej ligijskiej jutrzenki, która ucieka przed słońcem miłości. A pomnij zawsze, że marmur, sam w sobie choćby najdroższy, jest niczym i że prawdziwej wartości nabiera wówczas dopiero, gdy go w arcydzieło przemieni ręka rzeźbiarza. Bądź takim rzeźbiarzem ty, carissime! Kochać jest nie dość, trzeba umieć kochać i trzeba umieć nauczyć miłości. Wszak rozkosz odczuwa i plebs, i nawet zwierzęta, lecz prawdziwy człowiek tym się właśnie od nich odróżnia, że ją niejako w szlachetną sztukę zamienia, a lubując się nią, wie o tym, całą jej boską wartość w myśli uprzytomnia, a przez to nie tylko ciało, ale i duszę nasyca. Nieraz, gdy tu pomyślę o czczości, niepewności i nudzie naszego życia, przychodzi mi do głowy, że ty może i lepiej wybrałeś i że nie dwór cezara, ale wojna i miłość są dwiema jedynymi rzeczami, dla których się rodzić i żyć warto.\\r\\n\\r\\nW wojnie byłeś szczęśliwym, bądźże nim i w miłości, a jeśliś ciekaw, co się dzieje na dworze cezara, ja ci o tym od czasu do czasu doniosę. Siedzimy tedy w Ancjum i pielęgnujemy nasz niebiański głos, czujemy zawsze jednak nienawiść do Rzymu, a na zimę zamierzamy się udać do Baiae, aby wystąpić publicznie w Neapolis, którego mieszkańcy, jako Grecy, lepiej potrafią nas ocenić niż wilcze plemię zamieszkujące pobrzeże Tybru. Zbiegną się ludzie z Baiae, Pompei, z Puteoli, z Cumae, ze Stabiów, oklasków ni wieńców nam nie zbraknie i to będzie zachętą do zamierzonej wyprawy do Achai.\\r\\n\\r\\nA pamięć małej Augusty? Tak! Jeszcze ją opłakujemy. Śpiewamy hymny własnego układu tak cudnie, że syreny z zazdrości pochowały się w najgłębszych jaskiniach Amfitryty. Słuchałyby nas natomiast delfiny, gdyby im nie przeszkadzał szum morza. Boleść nasza nie uspokoiła się dotąd, pokazujemy więc ją ludziom we wszystkich postaciach, jakich naucza rzeźba, bacząc przy tym pilnie, czy nam z nią pięknie i czy ludzie umieją się na tej piękności poznać. Ach, mój drogi! Pomrzemy jako błazny i komedianci.\\r\\n\\r\\nSą tu wszyscy augustianie i wszystkie augustianki, nie licząc pięciuset oślic, w których mleku kąpie się Poppea, i dziesięciu tysięcy sług. Czasem też bywa wesoło. Kalwia Kryspinilla starzeje się; mówią, że uprosiła Poppei, by wolno jej było brać kąpiel zaraz po niej. Nigidii Lukan dał w twarz posądzając ją o związek z gladiatorem. Sporus przegrał żonę w kości do Senecjona. Torkwatus Sylanus ofiarował mi za Eunice cztery kasztany, które w tym roku niewątpliwie wyścig wygrają. Nie chciałem! A tobie dzięki także, żeś jej nie przyjął. Co do Torkwata Sylana, ani domyśla się biedak, że jest już więcej cieniem niż człowiekiem. Śmierć jego jest postanowiona. A czy wiesz, jaka jego wina? Oto jest prawnukiem boskiego Augusta. Nie ma dla niego ratunku. Taki jest nasz świat!\\r\\n\\r\\nSpodziewaliśmy się tu, jak ci wiadomo, Tyrydata, tymczasem Wologezes napisał list obraźliwy. Ponieważ podbił Armenię, prosi, żeby mu ją zostawić dla Tyrydata, bo jeśli nie, to i tak jej nie odda. Czyste drwiny! Więc postanowiliśmy wojnę. Korbulon dostanie taką władzę, jaką za czasów wojny z rozbójnikami morskimi miał wielki Pompejusz. Była jednak chwila, że Nero wahał się: boi się widocznie sławy, jaką na wypadek zwycięstw może uzyskać Korbulon. Namyślano się nawet, czy naczelnego dowództwa nie ofiarować naszemu Aulusowi. Sprzeciwiała się Poppea, której cnota Pomponii jest widocznie solą w oku.\\r\\n\\r\\nWatyniusz zapowiedział nam jakieś nadzwyczajne walki gladiatorów, które ma wyprawić w Benewencie. Patrz, do czego, wbrew zdaniu: ne sutor supra crepidam, dochodzą szewcy w naszych czasach! Witeliusz — potomek szewca, a Watyniusz — syn rodzony! Może sam jeszcze ciągnął dratwę! Histrio Aliturus cudnie wczoraj przedstawiał Edypa. Pytałem go też, jako Żyda, czy chrześcijanie a Żydzi to jedno? Odpowiedział mi, że Żydzi mieli odwieczną religię, chrześcijanie zaś są nową sektą, która niedawno powstała w Judei. Ukrzyżowano tam za czasów Tyberiusa pewnego człowieka, którego wyznawcy mnożą się z dniem każdym, uważają go zaś za boga. Zdaje się, że żadnych innych bogów, a zwłaszcza naszych, znać nie chcą. Nie rozumiem, co by im to mogło szkodzić.\\r\\n\\r\\nTygellinus okazuje mi już jawną nieprzyjaźń. Dotychczas nie może mi dać rady, ma wszelako nade mną jedną wyższość. Oto bardziej dba o życie i zarazem jest większym ode mnie łotrem, co go zbliża do Ahenobarba. Ci dwaj porozumieją się prędzej, później, a wówczas przyjdzie moja kolej. Kiedy to nastąpi, nie wiem, ale że i tak kiedyś musi nastąpić, więc mniejsza o termin. Trzeba się tymczasem bawić. Życie samo w sobie byłoby niezłe, gdyby nie Miedzianobrody. Dzięki jemu człowiek czasem brzydzi się samym sobą. Próżno uważać walkę o jego łaski za jakiś wyścig cyrkowy, za jakąś grę, za jakieś zapasy, w których zwycięstwo schlebia miłości własnej. Ja wprawdzie często sobie tak to tłumaczę, a jednak czasem wydaje mi się, że jestem takim Chilonem i niczym lepszym od niego. Gdy ci przestanie być potrzebny, przyślij mi go. Polubiłem jego budującą rozmowę. Pozdrów ode mnie twą boską chrześcijankę, a raczej proś jej w moim imieniu, by nie była dla ciebie rybą. Donieś mi o swym zdrowiu, donieś o miłości, umiej kochać, naucz kochać i żegnaj!”\\r\\n\\r\\nM. C. Winicjusz do Petroniusza:\\r\\n\\r\\n„Ligii nie ma dotąd! Gdyby nie nadzieja, że ją wkrótce odnajdę, nie otrzymałbyś odpowiedzi, bo gdy życie się mierzi, to i pisać się nie chce. Chciałem sprawdzić, czy Chilon mnie nie oszukuje, i tej nocy, której przyszedł po pieniądze dla Eurycjusza, okryłem się płaszczem wojskowym i poszedłem niepostrzeżenie za nim i za chłopcem, którego mu dodałem. Gdy przyszli na miejsce, śledziłem ich z daleka, ukryty za słupem portowym, i przekonałem się, że Eurycjusz nie był zmyśloną postacią. W dole, przy rzece, kilkudziesięciu ludzi wyładowywało przy pochodniach kamienie z wielkiej komięgi i układało je przy brzegu. Widziałem, jak Chilo zbliżył się ku nim i począł rozmawiać z jakimś starcem, który po chwili upadł mu do nóg. Inni otoczyli ich wkoło, wydając okrzyki podziwu. W moich oczach pachołek oddał worek Eurycjuszowi, który chwyciwszy go jął się modlić ze wzniesionymi w górę rękoma, a przy nim klęknął ktoś drugi, widocznie jego syn. Chilon mówił coś jeszcze, czego nie mogłem dosłyszeć, i błogosławił zarówno tych dwóch klęczących, jak i innych, czyniąc w powietrzu znaki na kształt krzyża, który oni czczą widocznie, bo wszyscy zginali kolana. Brała mnie ochota zejść między nich i obiecać trzy takie worki temu, który by mi wydał Ligię, ale bałem się popsuć Chilonowi robotę i po chwili zastanowienia odszedłem.\\r\\n\\r\\nDziało się to w dni przynajmniej dwanaście od twego wyjazdu. Od tej pory był u mnie kilkakrotnie. Sam mi powiadał, że nabrał między chrześcijanami wielkiego znaczenia. Mówi, że jeśli Ligii dotąd nie znalazł, to dlatego, że ich jest już nieprzeliczone mnóstwo w samym Rzymie, więc nie wszyscy się znają i nie wszystko mogą wiedzieć, co się między nimi dzieje. Są też ostrożni i w ogóle małomówni, on jednak zaręcza, że byle dotarł do starszych, których prezbiterami zowią, potrafi od nich wszystkie tajemnice wydobyć. Kilku już poznał i próbował ich badać, ale ostrożnie, by przez pośpiech nie wzbudzić podejrzeń i nie utrudnić dzieła. I chociaż czekać ciężko, chociaż nie staje cierpliwości, czuję, że ma słuszność, i czekam.\\r\\n\\r\\nDowiedział się już także, że na modlitwy mają wspólne miejsca, często za bramami miasta, w pustych domach, a nawet w arenariach. Tamże czczą Chrystusa, śpiewają i ucztują. Miejsc takich jest wiele, Chilon przypuszcza, iż Ligia chodzi umyślnie do innych niż Pomponia dlatego, by ta w razie sądu i badania śmiało mogła zaprzysiąc, że o jej schronieniu nie wie. Być może, że prezbiterowie doradzili jej tę ostrożność. Gdy Chilon pozna już te miejsca, będę chodził z nim razem i jeśli bogowie pozwolą mi ujrzeć Ligię, przysięgam ci na Jowisza, że tym razem nie ujdzie z rąk moich.\\r\\n\\r\\nMyślę ciągle o tych miejscach modlitwy. Chilon nie chce, bym z nim chodził. Boi się, ale ja nie mogę siedzieć w domu. Poznam ją od razu, choćby w przebraniu lub za zasłoną. Oni się zbierają tam w nocy, ale ja ją poznam i w nocy. Poznałbym wszędzie jej głos i ruchy. Sam pójdę w przebraniu i będę uważał na każdego, kto wchodzi i wychodzi. Ciągle o niej myślę, więc ją poznam. Chilon powinien przyjść jutro i pójdziemy. Wezmę ze sobą broń. Kilku moich niewolników, wysłanych na prowincję, wróciło z niczym. Ale teraz jestem pewny, że ona tu jest, w mieście, może nawet niedaleko. Zwiedziłem i sam dużo domów pod pozorem najmu. U mnie będzie jej stokroć lepiej, bo tam żyje całe mrowie ubóstwa. Ja przecie niczego jej nie pożałuję. Piszesz, żem dobrze wybrał: wybrałem oto troski i zgryzotę. Pójdziemy naprzód do tych domów, które są w mieście, potem za bramy. Nadzieja czegoś od każdego jutra wygląda, inaczej nie można by żyć. Ty mówisz, że trzeba umieć kochać, i ja umiałem mówić z Ligią o miłości, ale teraz tylko tęsknię, tylko wyczekuję Chilona i w domu jest mi nieznośnie. Żegnaj.”\\r\\n\\r\\n\\r\\n\\r\\nRozdział szesnasty\\r\\n\\r\\nChilon nie pokazywał się jednak dość długo, tak że Winicjusz nie wiedział w końcu, co o tym sądzić. Próżno powtarzał sobie, że poszukiwania, jeśli mają doprowadzić do wyników pomyślnych i pewnych, muszą być powolne. Zarówno jego krew, jak i porywcza natura burzyły się przeciw głosowi rozsądku. Nie czynić nic, czekać, siedzieć z założonymi rękoma było czymś tak przeciwnym jego usposobieniu, że w żaden sposób nie umiał się z tym pogodzić. Przebieganie zaułków miasta w ciemnym niewolniczym płaszczu przez to samo, że było daremnym, wydało mu się tylko oszukiwaniem własnej bezczynności i nie mogło go zaspokoić. Wyzwoleńcy jego, ludzie przebiegli, którym kazał czynić poszukiwania na własną rękę, okazywali się stokroć mniej zręcznymi od Chilona. Tymczasem obok miłości, jaką czuł dla Ligii, rodziła się w nim jeszcze zawziętość gracza, który chce wygrać. Winicjusz takim był zawsze. Od najmłodszych lat przeprowadzał, co chciał z namiętnością człowieka, który nie rozumie, że może się coś nie udać i że trzeba się czegoś wyrzec. Karność wojskowa ujęła wprawdzie na czas w karby jego samowolę, ale wszczepiła weń zarazem przekonanie, że każdy rozkaz, który wydawał niższym od siebie, musi być spełniony, dłuższy zaś pobyt na Wschodzie, wśród ludzi giętkich i do niewolniczego posłuchu przywykłych, utwierdził go tylko w wierze, że dla jego ”chcę” nie ma granic. Obecnie więc krwawiła ciężko i jego miłość własna. Było przy tym w tych przeciwnościach, w tym oporze i w samej ucieczce Ligii coś dla niego niezrozumiałego, jakaś zagadka, nad której rozwiązaniem męczył śmiertelnie głowę. Czuł, że Akte powiedziała prawdę i że nie był dla Ligii obojętnym. Ale jeśli tak, to dlaczego przełożyła tułactwo i nędzę nad jego miłość, nad jego pieszczoty i nad pobyt w jego rozkosznym domu? Na to pytanie nie umiał znaleźć odpowiedzi, a natomiast dochodził tylko do pewnego niejasnego poczucia, że między nim a Ligią i między ich pojęciami, i między światem jego i Petroniusza a światem Ligii i Pomponii Grecyny istnieje jakaś różnica i jakieś nieporozumienie głębokie jak przepaść, której nic nie zdoła zapełnić i wyrównać. Wówczas zdawało mu się, że musi Ligię stracić, i na tę myśl tracił tę resztę równowagi, którą chciał w nim utrzymać Petroniusz. Były chwile, w których sam nie wiedział, czy Ligię kocha, czy jej nienawidzi, rozumiał tylko, że musi ją znaleźć i że wolałby, żeby go ziemia pochłonęła, niż żeby nie miał jej zobaczyć i posiąść. Mocą wyobraźni widywał ją czasem tak dokładnie, jakby przed nim stała; przypominał sobie każde słowo, które do niej mówił i które od niej usłyszał. Czuł ją blisko; czuł ją na piersi, w ramionach, i wówczas żądza obejmowała go jak płomień. Kochał ją i wzywał jej. A gdy pomyślał, że był przez nią kochany i że mogła dobrowolnie spełnić wszystko, czego od niej żądał, chwytał go żal ciężki, nieprzebrany i jakaś wielka tkliwość zalewała mu serce na kształt niezmiernej fali. Lecz miewał i chwile, w których bladł z wściekłości i lubował się myślami o upokorzeniu i mękach, jakie Ligii zada, gdy ją odnajdzie. Chciał ją nie tylko mieć, ale mieć zdeptaną niewolnicą, a jednocześnie czuł, że gdyby mu zostawiono wybór; czy być jej niewolnikiem, czy nie widzieć jej więcej w życiu, to wolałby być jej niewolnikiem. Bywały dnie, w których myślał o znakach, jakie na jej różanym ciele zostawiłby batog, i zarazem chciałby całować te ślady. Przychodziło mu także do głowy, że byłby szczęśliwy, gdyby ją mógł zabić.\\r\\n\\r\\nW tej rozterce, w zmęczeniu, niepewności i zgryzocie tracił zdrowie, a nawet i piękność. Stał się też panem niewyrozumiałym i okrutnym. Niewolnicy, a nawet wyzwoleńcy zbliżali się do niego z drżeniem, a gdy kary spadały na nich bez żadnego powodu, zarówno niemiłosierne, jak niesłuszne, poczęli go skrycie nienawidzieć. On zaś czując to i czując swoje osamotnienie, mścił się na nich tym bardziej. Hamował się teraz z jednym tylko Chilonem z obawy, żeby nie zaprzestał poszukiwań, ów zaś zmiarkowawszy to począł go opanowywać i stawać się coraz bardziej wymagającym. Z początku za każdą bytnością upewniał Winicjusza, że sprawa pójdzie łatwo i prędko, teraz jął sam wynajdywać trudności i nie przestając wprawdzie zaręczać za niezawodny skutek poszukiwań, nie ukrywał jednak, że muszą one trwać jeszcze długo.\\r\\n\\r\\nPrzyszedł wreszcie, po długich dniach oczekiwania, z twarzą tak posępną, że młody człowiek zbladł na jego widok i skoczywszy ku niemu, zaledwie miał siłę zapytać:\\r\\n\\r\\n— Nie ma jej między chrześcijanami?\\r\\n\\r\\n— Owszem, panie — odpowiedział Chilon — ale znalazłem między nimi Glauka lekarza.\\r\\n\\r\\n— O czym mówisz i co to za jeden?\\r\\n\\r\\n— Zapomniałeś więc, panie, o starcu, z którym wędrowałem z Neapolis do Rzymu i w którego obronie straciłem te oto dwa palce, których strata nie pozwala mi utrzymać pióra w dłoni. Rozbójnicy, którzy porwali jego żonę i dzieci, pchnęli go nożem. Zostawiłem go konającego w gospodzie pod Minturnae i opłakiwałem go długo. Niestety! Przekonałem się, że żyje dotąd i należy do gminy chrześcijańskiej w Rzymie.\\r\\n\\r\\nWinicjusz, który nie mógł pojąć, o co chodzi, zrozumiał tylko, że ów Glaukus stanowi jakąś przeszkodę w odnalezieniu Ligii, więc potłumił gniew, który w nim wzbierał, i rzekł:\\r\\n\\r\\n— Jeśliś go bronił, to powinien być ci wdzięczny i pomagać.\\r\\n\\r\\n— Ach, dostojny trybunie! Nawet bogowie nie zawsze bywają wdzięczni, a cóż dopiero ludzie. Tak! powinien mi być wdzięczny. Na nieszczęście jednak jest to starzec słabego umysłu, przyćmionego przez wiek i zmartwienia, z którego to powodu nie tylko nie jest mi wdzięczny, ale, jak dowiedziałem się właśnie od jego współwyznawców, oskarża mnie, żem się zmówił z rozbójnikami i że to ja jestem powodem jego nieszczęść. Oto mi nagroda za dwa palce!\\r\\n\\r\\n— Jestem pewny, łotrze, że tak było, jak on mówi! — rzekł Winicjusz.\\r\\n\\r\\n— Tedy wiesz więcej od niego, panie — odpowiedział z godnością Chilo — on bowiem tylko przypuszcza, że tak było, co jednak nie przeszkadzałoby mu wezwać chrześcijan i pomścić się na mnie okrutnie. Uczyniłby to niechybnie, inni zaś również niechybnie by mu pomogli. Szczęściem, nie wie mego imienia, w domu zaś modlitwy, w którym spotkaliśmy się, nie dostrzegł mnie. Ja jednak poznałem go od razu i w pierwszej chwili chciałem się mu rzucić na szyję. Wstrzymała mnie tylko roztropność i zwyczaj zastanawiania się nad każdym krokiem, który zamierzam uczynić. Począłem się więc po wyjściu z domu modlitwy o niego wypytywać i ci, którzy go znają, powiedzieli mi, iż jest to człowiek, którego zdradził towarzysz podróży z Neapolis… Inaczej nie wiedziałbym przecie, że on tak opowiada.\\r\\n\\r\\n— Co mnie to obchodzi! Mów, coś widział w domu modlitwy!\\r\\n\\r\\n— Ciebie nie obchodzi, panie, ale mnie obchodzi zupełnie tyle, ile własna moja skóra. Ponieważ zaś chcę, by nauka moja mnie przeżyła, wolę się wyrzec nagrody, jaką mi obiecałeś, niż narażać życie dla marnej mamony, bez której, jako prawdziwy filozof, żyć i szukać boskiej prawdy potrafię.\\r\\n\\r\\nLecz Winicjusz zbliżył się ku niemu z twarzą złowrogą i począł mówić stłumionym głosem:\\r\\n\\r\\n— A kto ci powiedział, że z ręki Glauka prędzej cię śmierć spotka niż z mojej? Skąd wiesz, psie, czy cię zaraz nie zakopią w moim ogrodzie?\\r\\n\\r\\nChilo, który był tchórzem, spojrzał na Winicjusza i w mgnieniu oka zrozumiał, że jeszcze jedno niebaczne słowo, a zginie bez ratunku.\\r\\n\\r\\n— Będę jej szukał, panie, i znajdę ją! — zawołał pośpiesznie.\\r\\n\\r\\nNastało milczenie, w czasie którego słychać było tylko szybki oddech Winicjusza i odległy śpiew niewolników, którzy pracowali w ogrodzie.\\r\\n\\r\\nPo chwili dopiero Grek spostrzegłszy, że młody patrycjusz uspokoił się już nieco, począł mówić:\\r\\n\\r\\n— Śmierć przeszła koło mnie, ale ja patrzyłem na nią z takim spokojem jak Sokrates. Nie, panie! Nie powiedziałem, że wyrzekam się szukania dziewicy, i chciałem ci tylko powiedzieć, że szukanie jej połączone jest teraz z wielkim dla mnie niebezpieczeństwem. Wątpiłeś w swoim czasie, czy jest na świecie jaki Eurycjusz, a chociaż na własne oczy przekonałeś się, że syn mojego ojca mówił ci prawdę, posądzasz teraz, żem ci wymyślił Glaukusa. Niestety! Gdyby to on był tylko wymysłem, gdybym mógł z zupełnym bezpieczeństwem chodzić między chrześcijan, tak jak chodziłem dawniej, odstąpiłbym za to tę biedną starą niewolnicę, którą kupiłem trzy dni temu, aby miała pieczę nad moim wiekiem i kalectwem. Lecz Glaukus żyje, panie, i gdyby mnie raz ujrzał, ty byś nie ujrzał mnie więcej, a w takim razie kto by ci odnalazł dziewicę?\\r\\n\\r\\nTu umilkł znów i począł obcierać łzy, po czym mówił dalej:\\r\\n\\r\\n— Lecz póki Glaukus żyje, jakże mi jej szukać, gdy w każdej chwili mogę go napotkać, a gdy go napotkam, zginę i wraz ze mną przepadną moje poszukiwania.\\r\\n\\r\\n— Do czego zmierzasz? jaka jest rada? i co chcesz przedsięwziąć? — spytał Winicjusz.\\r\\n\\r\\n— Arystoteles uczy nas, panie, że mniejsze rzeczy trzeba poświęcać dla większych, a król Priam mawiał często, że starość jest ciężkim brzemieniem. Owóż brzemię starości i nieszczęść przygniata Glauka od dawna i tak ciężko, że śmierć byłaby dla niego dobrodziejstwem. Czymże bowiem wedle Seneki jest śmierć, jeśli nie wyzwoleniem?…\\r\\n\\r\\n— Błaznuj z Petroniuszem, nie ze mną, i mów, czego chcesz.\\r\\n\\r\\n— Jeśli cnota jest błazeństwem, niech mi bogowie pozwolą zostać błaznem na zawsze. Chcę, panie, usunąć Glauka, albowiem póki on żyje, i życie moje, i poszukiwania w ciągłym są niebezpieczeństwie.\\r\\n\\r\\n— Najmij więc ludzi, którzy go zatłuką kijami, ja ich zapłacę.\\r\\n\\r\\n— Zedrą cię, panie, i będą później wyzyskiwali tajemnicę. Łotrów w Rzymie tylu jest, ile ziarn piasku w arenie, nie uwierzysz jednak, jak się drożą, gdy uczciwy człowiek potrzebuje wynająć ich łotrostwo. Nie, dostojny trybunie! A nużby wigilowie schwytali zbójców na zabójstwie? Ci niewątpliwie wyznaliby, kto ich najął, i miałbyś kłopot. Mnie zaś nie wskażą, bo im imienia swego nie powiem. Źle robisz, że mi nie ufasz, albowiem pomijając nawet moją rzetelność, pomnij, że tu chodzi o dwie inne rzeczy: o moją własną skórę i o nagrodę, jaką mi przyrzekłeś.\\r\\n\\r\\n— Ile ci potrzeba?\\r\\n\\r\\n— Potrzeba mi tysiąc sestercji, albowiem zwróć, panie, uwagę, że muszę znaleźć łotrów uczciwych, takich, którzy by wziąwszy zadatek nie zniknęli z nim razem bez wieści. Za dobrą robotę dobra zapłata! Przydałoby się też coś i dla mnie na obtarcie łez, które wyleję z żalu nad Glaukiem. Bogów biorę na świadectwo, jakem go kochał. Jeśli dziś dostanę tysiąc sestercji, za dwa dni dusza jego będzie w Hadesie i tam dopiero, jeśli dusze zachowują pamięć i dar myśli, pozna, jakem go kochał. Ludzi znajdę dziś jeszcze i zapowiem im, że od jutra wieczór za każdy dzień życia Glauka strącam po sto sestercji.Mam też pewien pomysł, który mi się wydaje niechybnym.\\r\\n\\r\\nWinicjusz raz jeszcze przyobiecał mu żądaną sumę, lecz zabronił mówić więcej o Glauku, a natomiast zapytał, jakie inne przynosi nowiny, gdzie przez ten czas był, co widział i co odkrył. Lecz Chilo niewiele nowego mógł mu powiedzieć. Był w dwóch jeszcze domach modlitwy i uważał pilnie na wszystkich, a zwłaszcza na kobiety, ale nie spostrzegł żadnej, która byłaby podobną do Ligii. Chrześcijanie jednak uważają go za swego, a od czasu gdy dał na wykupno syna Eurycjusza, czczą go jako człowieka, który wstępuje w ślady Chrestosa. Dowiedział się też od nich, że jeden wielki prawodawca, niejaki Paweł z Tarsu, znajduje się w Rzymie, uwięziony skutkiem skargi podanej przez Żydów, i postanowił się z nim poznać. Ale najbardziej ucieszyła go inna wiadomość, mianowicie, że najwyższy kapłan całej sekty, który był uczniem Chrystusa i któremu tenże powierzył zarząd chrześcijan całego świata, ma także lada chwila przyjechać do Rzymu. Wszyscy chrześcijanie zechcą go oczywiście widzieć i słuchać jego nauk. Nastąpią jakieś wielkie zebrania, na których i on, Chilo, będzie obecny, a co więcej, ponieważ w tłumie ukryć się łatwo, więc wprowadzi na nie i Winicjusza. Wówczas odnajdą Ligię na pewno. Gdy Glauka raz się usunie, nie będzie to połączone nawet z wielkim niebezpieczeństwem. Zemścić, zemściliby się oczywiście i chrześcijanie, ale w ogóle są to ludzie spokojni.\\r\\n\\r\\nTu Chilon począł opowiadać z pewnym zdziwieniem, że nie dostrzegł nigdy, by oddawali się rozpuście, zatruwali studnie i fontanny, by byli nieprzyjaciółmi rodzaju ludzkiego, czcili osła lub karmili się mięsem dzieci. Nie! Nie! Tego nie widział. Zapewne, że znajdzie między nimi i takich, którzy za pieniądze sprzątną Glauka, ale nauka ich, o ile mu wiadomo, do żadnych zbrodni nie zachęca, owszem, każe urazy przebaczać.\\r\\n\\r\\nWinicjusz zaś przypomniał sobie, co mu u Akte powiedziała Pomponia Grecyna, i w ogóle słów Chilona słuchał z radością. Jakkolwiek uczucie jego dla Ligii przybierało pozory nienawiści, doznawał ulgi słysząc, że nauka, którą i ona, i Pomponia wyznawały, nie była ani zbrodniczą, ani plugawą. Powstawało w nim jednak jakieś niejasne poczucie, że to ona właśnie, że to ta nie znana mu i tajemnicza cześć dla Chrystusa stworzyła rozdział między nim i Ligią, więc począł zarazem bać się tej nauki i nienawidzieć jej.\\r\\n\\r\\n\\r\\n\\r\\nRozdział siedemnasty\\r\\n\\r\\nChilonowi zaś istotnie chodziło o usunięcie Glauka, który jakkolwiek podeszły w leciech, nie był wcale niedołężnym starcem.W tym, co Chilo opowiadał Winicjuszowi, była znaczna część prawdy. Znał on w swoim czasie Glauka, zdradził go, zaprzedał rozbójnikom, pozbawił rodziny, mienia i wydał na mord. Pamięć tych zdarzeń znosił jednak lekko, albowiem porzucił go konającego nie w gospodzie, ale w polu pod Minturnae, i nie przewidział tej jednej tylko rzeczy, że Glaukus wyleczy się z ran i przybędzie do Rzymu. Toteż gdy ujrzał go w domu modlitwy, przeraził się rzeczywiście i w pierwszej chwili chciał naprawdę zrzec się poszukiwania Ligii. Lecz z drugiej strony Winicjusz przeraził go jeszcze więcej. Zrozumiał, że musi wybrać między obawą Glauka a pościgiem i zemstą potężnego patrycjusza, któremu niechybnie przyszedłby w pomoc drugi, jeszcze większy, Petroniusz. Wobec tego Chilo przestał się wahać. Pomyślał, że lepiej jest mieć nieprzyjaciół małych niż wielkich, i jakkolwiek tchórzliwa jego natura wzdragała się nieco przed krwawymi sposobami, uznał jednak za konieczność zamordowanie Glauka za pomocą obcych rąk.\\r\\n\\r\\nObecnie chodziło mu tylko o wybór ludzi i do nich to właśnie odnosił się jego pomysł, o którym Winicjuszowi wspominał. Spędzając najczęściej noce w winiarniach i nocując w nich między ludźmi bez dachu, bez czci i wiary, łatwo mógł znaleźć takich, którzy by podjęli się każdej roboty, ale jeszcze łatwiej takich, którzy zwietrzywszy u niego pieniądze, zaczęliby od niego robotę lub wziąwszy zadatek, wymusili z niego całą sumę postrachem wydania go w ręce wigilów. Zresztą od pewnego czasu Chilo czuł wstręt do hołoty, do plugawych, a zarazem strasznych figur, które gnieździły się w podejrzanych domach na Suburze lub na Zatybrzu. Mierząc wszystko własną miarą i nie zgłębiwszy dostatecznie chrześcijan ani ich nauki, sądził, że i między nimi znajdzie powolne narzędzia, że zaś wydawali mu się rzetelniejsi od innych, do nich postanowił się udać i sprawę przedstawić w ten sposób, aby podjęli się jej nie tylko dla pieniędzy, ale i przez gorliwość.\\r\\n\\r\\nW tym celu poszedł wieczorem do Eurycjusza, o którym wiedział, że jest mu oddanym całą duszą i że uczyni wszystko, by mu pomóc. Będąc jednak z natury ostrożnym, ani myślał zwierzyć mu się ze swych prawdziwych zamiarów, które zresztą stałyby w jawnym przeciwieństwie z wiarą starca w jego cnotę i bogobojność. Chciał mieć gotowych na wszystko ludzi i z nimi dopiero ułożyć się o sprawę w ten sposób, by ze względu na samych siebie zachowali ją w wieczystej tajemnicy.\\r\\n\\r\\nStarzec Eurycjusz, wykupiwszy syna, wynajął jeden z takich małych kramików, jakie mrowiły się przy Circus Maximus, aby sprzedawać w nim oliwki, bób, przaśne ciasto i osłodzoną miodem wodę widzom przybywającym na wyścigi. Chilo zastał go w domu, urządzającego kramik, i powitawszy w imię Chrystusa, począł mówić o sprawie, która go do niego przywiodła. Oto oddawszy mu usługę liczył, że mu się wypłacą wdzięcznością. Potrzeba mu dwóch lub trzech ludzi silnych i odważnych dla odwrócenia niebezpieczeństwa grożącego nie tylko jemu, ale wszystkim chrześcijanom. Jest wprawdzie biedny, gdyż niemal wszystko, co miał, oddał Eurycjuszowi, jednakże ludziom takim zapłaciłby za ich usługi, pod warunkiem, aby mu ufali i spełnili wiernie, co im spełnić nakaże.\\r\\n\\r\\nEurycjusz i syn jego Kwartus słuchali go, jako swego dobroczyńcy, niemal na kolanach. Obaj oświadczyli też, że sami gotowi są wykonać wszystko, czego od nich zażąda, wierząc, że mąż tak święty nie może żądać uczynków, które by nie były zgodne z nauką Chrystusa.\\r\\n\\r\\nChilo zapewnił ich, że tak jest, i podniósłszy oczy w górę, zdawał się modlić, w rzeczywistości zaś namyślał się, czy nie będzie dobrze przyjąć ich ofiary, która mogłaby zaoszczędzić mu tysiąc sestercji. Lecz po chwili namysłu odrzucił ją. Eurycjusz był starcem, może nie tyle przyciśniętym przez wiek, ile wycieńczonym przez troski i chorobę. Kwartus liczył lat szesnaście, Chilonowi zaś trzeba było ludzi sprawnych, a przede wszystkim silnych. Co do tysiąca sestercji, spodziewał się, że dzięki pomysłowi, na jaki wpadł, potrafi w każdym razie znaczną ich część oszczędzić.\\r\\n\\r\\nOni napierali się czas jakiś, lecz gdy odmówił stanowczo, ustąpili. Kwartus rzekł wówczas:\\r\\n\\r\\n— Znam piekarza Demasa, panie, u którego przy żarnach pracują niewolnicy i ludzie najemni. Jeden z tych najemników jest tak silny, że starczyłby nie za dwóch, ale za czterech, sam bowiem widziałem, jak podnosił kamienie, których czterech ludzi ruszyć z miejsca nie mogło.\\r\\n\\r\\n— Jeśli to jest człowiek bogobojny i zdolny poświęcić się za braci, poznaj mnie z nim — rzekł Chilo.\\r\\n\\r\\n— Jest chrześcijaninem, panie — odpowiedział Kwartus — gdyż u Demasa pracują po większej części chrześcijanie. Są tam robotnicy nocni i dzienni, ów zaś należy do nocnych. Gdybyśmy teraz poszli, trafilibyśmy na ich wieczerzę i mógłbyś się z nim swobodnie rozmówić. Demas mieszka koło Emporium.\\r\\n\\r\\nChilo zgodził się najchętniej. Emporium leżało u stóp wzgórza Awentyńskiego, zatem niezbyt od Wielkiego Cyrku daleko. Można było, nie obchodząc wzgórz, udać się wzdłuż rzeki, przez Porticus Aemilia, co jeszcze znacznie skracało drogę.\\r\\n\\r\\n— Stary jestem — rzekł Chilo, gdy weszli pod kolumnadę — i czasem miewam zaćmienia pamięci. Tak! Wszakże nasz Chrystus wydany został przez jednego ze swoich uczniów! Ale imienia zdrajcy nie mogę sobie w tej chwili przypomnieć…\\r\\n\\r\\n— Judasz, panie, który się powiesił — odpowiedział Kwartus dziwiąc się nieco w duszy, jak można było tego imienia nie pamiętać.\\r\\n\\r\\n— A tak! Judasz! Dziękuję ci — powiedział Chilo.\\r\\n\\r\\nI czas jakiś szli w milczeniu. Doszedłszy do Emporium, które było już zamknięte, minęli je i obszedłszy spichlerze, w których wydawano ludowi zboże, skręcili na lewo, ku domom, które ciągnęły się wzdłuż Via Ostiensis, aż do wzgórka Testacius i Forum Pistorium. Tam zatrzymali się przed drewnianym budynkiem, z którego wnętrza dochodził huk żaren. Kwartus wszedł do środka, Chilo zaś, który nie lubił pokazywać się wielkiej ilości ludzi i który w ciągłej był obawie, że jakieś fatum może go zetknąć z Glaukiem lekarzem, pozostał na zewnątrz.\\r\\n\\r\\n„Ciekawym tego Herkulesa, który służy za młynarczyka — mówił sobie spoglądając na jasno świecący księżyc — jeśli to jest łotr i człowiek mądry, będzie mnie trochę kosztował, jeśli zaś cnotliwy chrześcijanin a głupi, zrobi za darmo wszystko, czego od niego zażądam.”\\r\\n\\r\\nDalsze rozmyślania przerwał mu powrót Kwartusa, który wyszedł z budynku z drugim człowiekiem, przybranym tylko w tunikę zwaną exomis, skrajaną w ten sposób, że prawe ramię i prawa pierś pozostawały nagie. Odzieży podobnej, jako pozostawiającej zupełną swobodę ruchów, używali szczególniej robotnicy. Chilo spojrzawszy na przybysza odetchnął z zadowoleniem, w życiu bowiem nie widział dotąd takiego ramienia i takiej piersi.\\r\\n\\r\\n— Oto jest, panie — rzekł Kwartus — brat, którego chciałeś widzieć.\\r\\n\\r\\n— Niechaj pokój Chrystusów będzie z tobą — ozwał się Chilo — ty zaś, Kwartusie. powiedz temu bratu, czy zasługuję na wiarę i ufność, a potem wracaj w imię Boże, albowiem nie trzeba, abyś sędziwego ojca zostawiał w samotności.\\r\\n\\r\\n— Jest to święty człowiek — rzekł Kwartus — który oddał całe mienie, aby mnie, nie znanego sobie, wykupić z niewoli. Niechaj mu Pan nasz, Zbawiciel, zgotuje za to niebieską nagrodę.\\r\\n\\r\\nOlbrzymi robotnik usłyszawszy to schylił się i ucałował rękę Chilona.\\r\\n\\r\\n— Jak ci na imię, bracie? — spytał Grek.\\r\\n\\r\\n— Na chrzcie świętym dano mi, ojcze, imię Urbana.\\r\\n\\r\\n— Urbanie, bracie mój, masz-li czas, aby pomówić ze mną swobodnie?\\r\\n\\r\\n— Robota nasza poczyna się o północy, a teraz gotują nam dopiero wieczerzę.\\r\\n\\r\\n— Czasu jest więc dość — pójdźmy nad rzekę, a tam wysłuchasz słów moich.\\r\\n\\r\\nPoszli i siedli na kamiennej brzeźnicy w ciszy przerywanej tylko przez odległy huk żaren i bełkotanie płynącej w dole fali. Tam Chilo wpatrzył się w twarz robotnika, która mimo nieco groźnego i smutnego wyrazu, jaki miewały zazwyczaj twarze barbarzyńców zamieszkałych w Rzymie, wydała mu się jednak dobrotliwą i szczerą.\\r\\n\\r\\n„Tak jest! — rzekł sobie w duchu. — To jest człowiek dobry i głupi, który darmo zabije Glauka.”\\r\\n\\r\\nPo czym spytał:\\r\\n\\r\\n— Urbanie, miłujesz ty Chrystusa?\\r\\n\\r\\n— Miłuję z duszy, serca — odpowiedział robotnik.\\r\\n\\r\\n— A braci swoich? A siostry, a tych, którzy nauczyli cię prawdy i wiary w Chrystusa?\\r\\n\\r\\n— Miłuję ich także, ojcze.\\r\\n\\r\\n— Tedy niech pokój będzie z tobą.\\r\\n\\r\\n— I z tobą, ojcze.\\r\\n\\r\\nNastała znów cisza — tylko w oddaleniu huczały żarna, a w dole bełkotała rzeka.\\r\\n\\r\\nChilo wpatrzył się w jasny blask miesięczny i wolnym, stłumionym głosem począł mówić o śmierci Chrystusa. Mówił jakby nie do Urbana, ale jakby sam dla siebie rozpamiętywał ową śmierć lub jakby jej tajemnicę zwierzał temu uśpionemu miastu. Było w tym coś wzruszającego i zarazem uroczystego. Robotnik płakał, a gdy Chilo począł jęczeć i ubolewać nad tym, że w chwili śmierci Zbawiciela nie było nikogo, kto by go bronił, jeśli nie od ukrzyżowania, to przynajmniej od zniewag żołnierzy i Żydów, olbrzymie pięści barbarzyńcy poczęły zaciskać się z żalu i tłumionej wściekłości. Śmierć wzruszała go tylko, lecz na myśl o tej tłuszczy, szydzącej z przybitego na krzyżu Baranka, burzyła się w nim prostacza dusza i ogarniała go dzika chęć zemsty.\\r\\n\\r\\nA Chilo spytał nagle:\\r\\n\\r\\n— Urbanie, zali wiesz, kto był Judasz?\\r\\n\\r\\n— Wiem, wiem! Ale on się powiesił! — zawołał robotnik.\\r\\n\\r\\nI w głosie jego był jakby żal, że zdrajca sam już wymierzył sobie karę i że nie może wpaść w jego ręce.\\r\\n\\r\\nA Chilon mówił dalej:\\r\\n\\r\\n— Gdyby się jednak nie był powiesił i gdyby który z chrześcijan spotkał go na lądzie lub na morzu, czy by nie powinien się pomścić za mękę, krew i śmierć Zbawiciela?\\r\\n\\r\\n— Kto by się nie pomścił, ojcze!\\r\\n\\r\\n— Pokój z tobą, wierny sługo Baranka. Tak! Wolno swoje krzywdy odpuszczać, któż jednakże ma prawo odpuścić krzywdę Boga? Ale jako wąż płodzi węża, jako złość złość i jako zdrada zdradę, tak z jadu Judasza zrodził się drugi zdrajca, a jako tamten wydał Żydom i żołnierzom rzymskim Zbawiciela, tak ów, który żyje między nami, chce wydać wilkom owieczki jego i jeśli nikt nie zapobieży zdradzie, jeśli nikt nie zetrze przed czasem głowy węża, wszystkich nas czeka zguba, a z nami razem zginie i cześć Baranka.\\r\\n\\r\\nRobotnik patrzył na niego z ogromnym niepokojem, jakby nie zdając sobie sprawy z tego, co słyszał, Grek zaś, okrywszy głowę rogiem płaszcza, począł powtarzać głosem jakby spod ziemi wychodzącym:\\r\\n\\r\\n— Biada wam, słudzy prawdziwego Boga, biada wam, chrześcijanie i chrześcijanki!\\r\\n\\r\\nI znów nastało milczenie, znów było słychać tylko huk żaren, głuchy śpiew młynarczyków i szum rzeki.\\r\\n\\r\\n— Ojcze — spytał wreszcie robotnik — co to za zdrajca?\\r\\n\\r\\nChilo opuścił głowę. Co to za zdrajca? Syn Judasza, syn jego jadu, który udaje chrześcijanina i chodzi do domów modlitwy dlatego tylko, by oskarżać braci przed cezarem, że cezara nie chcą uznawać za boga, że zatruwają fontanny, mordują dzieci i chcą zniszczyć to miasto tak, żeby kamień na kamieniu nie został. Oto za kilka dni będzie wydany rozkaz pretorianom, by uwięzili starców, niewiasty i dzieci i powiedli ich na stracenie, tak jak posłano na śmierć niewolników Pedaniusza Sekunda. I wszystko to uczynił ów drugi Judasz. Ale jeśli pierwszego nikt nie skarał, jeśli nikt się nad nim nie pomścił, jeśli nikt nie bronił Chrystusa w godzinę męki, któż zechce tego ukarać, kto zetrze węża, zanim go cezar wysłucha, kto go zgładzi, kto obroni przed zgubą braci i wiarę w Chrystusa?\\r\\n\\r\\nA Urban, który siedział dotąd na kamiennej cembrowinie, powstał nagle i rzekł:\\r\\n\\r\\n— Ja to uczynię, ojcze.\\r\\n\\r\\nChilon powstał również, przez chwilę patrzył na twarz robotnika, oświeconą blaskiem księżyca, po czym wyciągnąwszy ramię położył z wolna dłoń na jego głowie.\\r\\n\\r\\n— Idź między chrześcijan — rzekł uroczyście — idź do domu modlitwy i pytaj braci o Glauka lekarza, a gdy ci go wskażą, wówczas, w imię Chrystusa, zabij!…\\r\\n\\r\\n— O Glauka?… — powtórzył robotnik, jakby chcąc utwierdzić sobie w pamięci to imię.\\r\\n\\r\\n— Znasz-li go?\\r\\n\\r\\n— Nie, nie znam. Chrześcijan jest tysiące w całym Rzymie i nie wszyscy się znają. Ale jutro w Ostrianum zbiorą się w nocy bracia i siostry, co do jednej duszy, albowiem przybył Wielki Apostoł Chrystusowy, który tam będzie nauczał, i tam bracia wskażą mi Glauka.\\r\\n\\r\\n— W Ostrianum? — spytał Chilon. — Wszak to za bramami miasta. Bracia i wszystkie siostry? W nocy? Za bramami w Ostrianum?\\r\\n\\r\\n— Tak, ojcze. To jest nasz cmentarz, między Via Salaria a Nomentana. Zali ci nie wiadomo, że tam będzie nauczał Wielki Apostoł?\\r\\n\\r\\n— Nie byłem dwa dni w domu, przetom nie odebrał jego listu, a nie wiedziałem, gdzie jest Ostrianum, ponieważ niedawno przybyłem tu z Koryntu, gdzie zarządzam gminą chrześcijańską… Ale tak jest! I skoro Chrystus tak cię natchnął, pójdziesz w nocy, mój synu, do Ostrianum, tam wynajdziesz między braćmi Glauka i zabijesz go w drodze powrotnej do miasta, za co będą ci odpuszczone wszystkie grzechy. A teraz pokój niech będzie z tobą.\\r\\n\\r\\n— Ojcze…\\r\\n\\r\\n— Słucham cię, sługo Baranka.\\r\\n\\r\\nNa twarzy robotnika odbiło się zakłopotanie. Oto niedawno zabił człowieka, a może i dwóch, a nauka Chrystusa zabrania zabijać. Nie zabił ich wszelako w swojej obronie bo i tego nie wolno! Nie zabił, Chryste uchowaj, dla zysku… Biskup sam mu dał braci do pomocy, ale zabijać nie pozwolił, on zaś niechcący zabił, bo Bóg pokarał go silą zbyt wielką… I teraz ciężko pokutuje… Inni śpiewają przy żarnach, a on nieszczęsny myśli o swoim grzechu, o obrazie Baranka… Ile się już namodlił, napłakał! Ile Baranka naprzepraszał! I czuje dotąd, że nie odpokutował dosyć… A teraz znów przyrzekł zabić zdrajcę… I dobrze! Własne tylko krzywdy wolno przebaczać, więc zabije go choćby w oczach wszystkich braci i sióstr, które jutro będą w Ostrianum. Ale niech Glaukus będzie wprzód skazany przez starszych między bracią, przez biskupa albo przez Apostoła. Zabić niewielka rzecz, a zabić zdrajcę to nawet i miło, jak zabić wilka lub niedźwiedzia, ale nużby Glaukus zginął niewinnie? Jakże brać na sumienie nowe zabójstwo, nowy grzech i nową obrazę Baranka?\\r\\n\\r\\n— Na sąd nie ma czasu, mój synu — odrzekł Chilon — albowiem zdrajca prosto z Ostrianum podąży do cezara do Ancjum lub schroni się w domu pewnego patrycjusza, na którego jest usługach, ale oto dam ci znak, który gdy pokażesz po zabiciu Glauka, i biskup, i Wielki Apostoł pobłogosławią twój uczynek.\\r\\n\\r\\nTo rzekłszy wydobył pieniążek, po czym jął szukać za pasem noża, a znalazłszy go wyskrobał na sestercji ostrzem znak krzyża i podał ją robotnikowi.\\r\\n\\r\\n— Oto wyrok na Glauka i znak dla ciebie. Gdy go po zgładzeniu Glauka pokażesz biskupowi, odpuści ci i tamto zabójstwo, któregoś się niechcący dopuścił.\\r\\n\\r\\nRobotnik wyciągnął mimo woli rękę po pieniądz, ale mając właśnie zbyt świeżo w pamięci pierwsze zabójstwo, doznał jakby uczucia przestrachu.\\r\\n\\r\\n— Ojcze — rzekł prawie błagalnym głosem — zali bierzesz na sumienie ten uczynek i zali sam słyszałeś Glaukusa zaprzedającego braci?\\r\\n\\r\\nChilo zrozumiał, że trzeba dać jakieś dowody, wymienić jakieś nazwiska, albowiem inaczej w serce olbrzyma może się wkraść wątpliwość. I nagle szczęśliwa myśl zaświtała mu w głowie.\\r\\n\\r\\n— Słuchaj, Urbanie — rzekł — mieszkam w Koryncie, ale pochodzę z Kos i tu, w Rzymie, uczę nauki Chrystusa pewną służebną dziewczynę z mojego kraju, której imię jest Eunice. Służy ona jako vestiplica w domu przyjaciela cezara, niejakiego Petroniusza. Otóż w tym domu słyszałem, jak Glaukus podejmował się wydać wszystkich chrześcijan, a oprócz tego obiecywał innemu zausznikowi cesarskiemu, Winicjuszowi, że odnajdzie mu między chrześcijanami dziewicę…\\r\\n\\r\\nTu przerwał i spojrzał ze zdumieniem na robotnika, którego oczy zaświeciły nagle jak oczy zwierza, a twarz przybrała wyraz dzikiego gniewu i groźby.\\r\\n\\r\\n— Co tobie jest? — zapytał prawie z przestrachem.\\r\\n\\r\\n— Nic, ojcze. Zabiję jutro Glauka!…\\r\\n\\r\\nLecz Grek umilkł; po chwili wziąwszy za ramiona robotnika, zwrócił go tak, aby światło księżyca padało wprost na jego twarz, i począł mu się przypatrywać uważnie. Widocznym było, że w duszy wahał się, czy go pytać dalej i wydobyć wszystko na jaw, czy też na razie poprzestać na tym, czego się dowiedział lub domyślił.\\r\\n\\r\\nW końcu jednak wrodzona mu ostrożność przemogła.\\r\\n\\r\\nOdetchnął głęboko raz i drugi, po czym, położywszy znów dłoń na głowie robotnika, spytał uroczystym, dobitnym głosem:\\r\\n\\r\\n— Wszakże na chrzcie świętym dano ci imię Urbana?\\r\\n\\r\\n— Tak jest, ojcze.\\r\\n\\r\\n— A zatem niech pokój będzie z tobą, Urbanie.\\r\\n\\r\\n\\r\\n\\r\\nRozdział osiemnasty\\r\\n\\r\\nPetroniusz do Winicjusza:\\r\\n\\r\\n„Źle z tobą, carissime! Wenus widocznie pomieszała ci zmysły, odjęła rozum, pamięć i dar myślenia o czymkolwiek innym jak miłość. Odczytaj kiedyś to, coś mi na mój list odpowiedział, a poznasz, jak twój umysł zobojętniał teraz na wszystko, co nie jest Ligią, jak nią się tylko zajmuje, do niej ustawicznie wraca i krąży nad nią niby jastrząb nad upatrzonym łupem. Na Polluksa! Znajdżże ją prędzej; inaczej, o ile cię ogień w popiół nie obróci, zmienisz się w egipskiego Sfinksa, który zakochawszy się, jak mówią, w bladej Izys, stał się na wszystko głuchy, obojętny i czeka tylko nocy, aby mógł wpatrywać się w kochankę kamiennymi oczyma.\\r\\n\\r\\nPrzebiegaj sobie wieczorami miasto w przebraniu, uczęszczaj nawet wraz z twoim filozofem do chrześcijańskich domów modlitwy. Wszystko, co budzi nadzieję i zabija czas, jest godnym pochwały. Ale dla mojej przyjaźni uczyń rzecz jedną: oto ów Ursus, niewolnik Ligii, jest podobno człowiekiem siły niezwykłej, najmij więc sobie Krotona i przedsiębierzcie we trzech wyprawy. Tak będzie bezpieczniej i rozumniej. Chrześcijanie, skoro do nich należy Pomponia Grecyna i Ligia, nie są zapewne takimi łotrami, za jakich mają ich powszechnie, dali jednak przy porwaniu Ligii dowód, że gdy chodzi o jaką owieczkę z ich stada, umieją nie żartować. Gdy ujrzysz Ligię, wiem, że się wstrzymać nie zdołasz i zechcesz ją uprowadzić natychmiast, jakże zaś tego z samym Chilonidesem dokonasz? A Kroto da sobie rady, choćby jej dziesięciu takich, jak ów Ursus, Ligów broniło. Nie daj się wyzyskiwać Chilonowi, lecz na Krotona pieniędzy nie żałuj. Ze wszystkich rad, jakie ci mogę przesłać, ta jest najlepszą.\\r\\n\\r\\nTu już przestali mówić o małej Auguście i o tym, że z czarów umarła. Wspomina jeszcze czasem o niej Poppea, ale cezara umysł zaprzątnięty jest czym innym; zresztą, jeśli prawda, że diva Augusta jest znów w stanie odmiennym, to i w niej pamięć tamtego dziecka rozwieje się bez śladu. Jesteśmy już od dni kilkunastu w Neapolis, a raczej w Baiae. Gdybyś był zdolny do myślenia o czymkolwiek, to echa naszego tu pobytu musiałyby się obić o twe uszy, albowiem cały Rzym nie mówi zapewne o niczym innym. Zajechaliśmy tedy wprost do Baiae, gdzie naprzód opadły nas wspomnienia matki i wyrzuty sumienia. Ale czy wiesz, do czego Ahenobarbus już doszedł? Oto, że nawet zabójstwo matki jest dla niego tylko tematem do wierszy i powodem do odegrywania błazeńsko-tragicznych scen. On czuł dawniej prawdziwe wyrzuty o tyle jedynie, o ile jest tchórzem. Teraz, gdy się przekonał, że świat jest, jak był, pod jego stopami, a żaden bóg nie pomścił się nad nim, udaje je tylko, aby wzruszać ludzi swym losem. Czasem zrywa się po nocach, twierdząc, że go ścigają Furie, budzi nas, spogląda za siebie, przybiera postawę komedianta grającego rolę Oresta, i to lichego komedianta, deklamuje greckie wiersze i patrzy, czy go podziwiamy. A my, oczywiście, podziwiamy! I zamiast powiedzieć mu: „Idź spać, błaźnie!”, nastrajamy się także na ton tragedii i bronimy wielkiego artysty od Furii. Na Kastora! Musiało cię dojść przynajmniej to, że wystąpił już publicznie w Neapolis. Spędzono wszystkich greckich drapichrustów z Neapolis i miast okolicznych, którzy napełnili arenę tak nieprzyjemnymi wyziewami czosnku i potu, iż dziękowałem bogom, że zamiast siedzieć w pierwszych rzędach między augustianami, byłem z Ahenobarbem za sceną. I czy dasz wiarę, że się bał? Bał się naprawdę! Brał moją rękę i przykładał ją sobie do serca, które biło rzeczywiście przyśpieszonym tętnem. Oddech miał krótki, a w chwili gdy trzeba było wychodzić, pobladł jak pergamin i czoło pokryło mu się kroplami potu. A przecie wiedział, że po wszystkich rzędach siedzą gotowi pretorianie, zbrojni w kije, którymi w razie potrzeby mieli podniecać zapał. Ale potrzeby nie było. Żadne stado małp z okolic Kartaginy nie potrafi tak wyć, jak wyła owa hołota. Mówię ci, że zapach czosnku dolatywał aż na scenę. Nero zaś kłaniał się, przyciskał ręce do serca, posyłał od ust pocałunki i płakał. Potem wpadł między nas, którzyśmy czekali za sceną, jak spity, wołając: „Czymże są wszystkie tryumfy wobec tego mego tryumfu?” A tam hołota ciągle jeszcze wyła i klaskała wiedząc, że wyklaskuje sobie łaskę, dary, biesiadę, bilety loteryjne i nowe widowisko z cezara-błazna. Ja im się nawet nie dziwię, że klaskali, bo tego dotąd nie widziano. On zaś powtarzał co chwila: „Oto, co są Grecy! Oto, co są Grecy!” I zdaje mi się, że od tej chwili jego nienawiść do Rzymu wzmogła się jeszcze. Swoją drogą do Rzymu wysłani zostali umyślni gońce z doniesieniem o tryumfie, i spodziewamy się w tych dniach dziękczynień senatu. Zaraz po pierwszym wystąpieniu Nerona zaszedł tu dziwny przypadek. Oto teatr zawalił się nagle, ale wówczas, gdy ludzie już byli wyszli. Byłem na miejscu wypadku i nie widziałem, by wydobyto choć jednego trupa spod gruzów. Wielu, nawet między Grekami, patrzy na to jak na gniew bogów za sponiewieranie cesarskiej władzy, ale on, przeciwnie, twierdzi, iż to jest łaska bogów, którzy mają w widocznej opiece jego śpiew i tych, którzy go słuchają. Stąd ofiary po wszystkich świątyniach i wielkie dziękczynienia, dla niego zaś nowa zachęta do podróży do Achai. Przed kilku dniami mówił mi jednak, że boi się, co na to powie lud rzymski i czy się nie wzburzy, tak z miłości dla niego, jak z obawy o rozdawnictwo zboża i igrzyska, które by go mogły w razie dłuższej nieobecności cezara ominąć.\\r\\n\\r\\nJedziemy jednak do Benewentu oglądać szewckie przepychy, z którymi się popisze Watyniusz, a stamtąd, pod opieką boskich braci Heleny, do Grecji. Co do mnie, zauważyłem jedną rzecz, że gdy się jest między szalonymi, staje się także szalonym, a co więcej, znajduje się pewien urok w szaleństwach. Grecja i podróż w tysiąc cytr, jakiś tryumfalny pochód Bakcha, wśród uwieńczonych w zieleń mirtową, w liście winogradu i w wiciokrzew nimf i bachantek, wozy zaprzężone w tygrysy, kwiaty, tyrsy, wieńce, okrzyki: evoe! muzyka, poezja i Hellada klaszcząca, wszystko dobrze, ale my tu żywimy jeszcze śmielsze zamysły. Chce nam się stworzyć jakieś wschodnie bajeczne imperium, państwo palm, słońca, poezji i zmienionej w sen rzeczywistości, i zmienionego w jedną rozkosz życia. Chce nam się zapomnieć o Rzymie, a wagę świata umieścić gdzieś między Grecją, Azją i Egiptem, żyć życiem nie ludzi, ale bogów, nie znać, co to powszedniość, błąkać się w złotych galerach pod cieniem purpurowych żagli po Archipelagu, być Apollinem, Ozyrysem i Baalem w jednej osobie, różowieć z zorzą, złocić się ze słońcem, srebrzyć z księżycem, władać, śpiewać, śnić… I czy uwierzysz, że ja, który mam jeszcze za sestercję rozsądku, a za asa sądu, daję się jednak porywać tym fantazjom, a daję się porywać dlatego, że jeśli są niemożliwe, to są przynajmniej wielkie i niezwykłe… Takie imperium bajeczne byłoby jednak czymś, co kiedyś, kiedyś, po długich wiekach, wydałoby się ludziom snem. O ile Wenus nie przybierze na się postaci takiej Ligii lub chociaż takiej niewolnicy jak Eunice i o ile nie przyozdobi go sztuka, to życie samo jest czcze i częstokroć miewa twarz małpy. Ale Miedzianobrody nie urzeczywistni swych pomysłów choćby dlatego, że w owym bajecznym królestwie poezji i Wschodu nie powinno być miejsca na zdrady, podłości i śmierć, a w nim pod pozorami poety siedzi lichy komediant, głupowaty furman i płaski tyran. Jakoż tymczasem dusimy ludzi, gdy nam w jakikolwiek sposób zawadzą. Biedny Torkwatus Sylanus jest już cieniem. Otworzył sobie żyły kilka dni temu. Lekaniusz i Licyniusz ze strachem przyjmują konsulat, stary Trazeasz nie ujdzie śmierci, albowiem śmie być uczciwym. Tygellinus nie może dotąd wyrobić dla mnie rozkazu, bym sobie żyły otworzył. Potrzebny jestem jeszcze nie tylko jako elegantiae arbiter, ale jako człowiek, bez którego rad i smaku wycieczka do Achai mogłaby się nie udać. Nieraz jednak myślę, że prędzej, później, musi się na tym skończyć, i wiesz-li, o co mi wówczas chodzi: o to, aby Miedzianobrody nie dostał tej mojej czary mirreńskiej, którą znasz i podziwiasz. Jeśli w chwili mej śmierci będziesz przy mnie, to ci ją oddam, jeśli będziesz daleko, to ją rozbiję. Ale tymczasem mamy przed sobą jeszcze szewcki Benewent, olimpijską Grecję i Fatum, które nieznaną i nieprzewidzianą wytyka każdemu drogę. Bądź zdrów i najmij Krotona, inaczej po raz drugi wydrą ci Ligię. Chilonidesa, gdy ci przestanie być potrzebny, przyślij mi, gdziekolwiek będę. Może uczynię z niego drugiego Watyniusza i może konsularni męże i senatorowie będą jeszcze drżeli przed nim, jak drżą przed tamtym rycerzem Dratewką. Warto by się doczekać tego widowiska. Gdy odzyskasz Ligię, daj mi znać, abym ofiarował za was parę łabędzi i parę gołębi w tutejszej okrągłej świątyńce Wenery. Widziałem kiedyś we śnie Ligię na twoich kolanach, szukającą twych pocałunków. Postaraj się, by to był sen wróżebny. Niech na twym niebie nie będzie chmur, a jeśli będą, to niech mają kolor i zapach róży. Bądź zdrów i żegnaj!”\\r\\n\\r\\n\\r\\n\\r\\nRozdział dziewiętnasty\\r\\n\\r\\nZaledwie Winicjusz skończył czytać, gdy do biblioteki wsunął się cicho niezapowiedziany przez nikogo Chilon, służba bowiem miała rozkaz puszczać go o każdej godzinie dnia i nocy.\\r\\n\\r\\n— Niech boska matka twego wielkodusznego przodka, Eneasza — rzekł — będzie na cię tak łaskawą, panie, jako na mnie był łaskawym boski syn Mai.\\r\\n\\r\\n— To się znaczy? — spytał Winicjusz, zrywając się od stołu, przy którym siedział.\\r\\n\\r\\nA Chilon podniósł głowę i rzekł:\\r\\n\\r\\n— Eureka!\\r\\n\\r\\nMłody patrycjusz wzruszył się tak, że przez dłuższy czas nie mógł słowa przemówić.\\r\\n\\r\\n— Widziałeś ją? — spytał nareszcie.\\r\\n\\r\\n— Widziałem Ursusa, panie, i mówiłem z nim.\\r\\n\\r\\n— I wiesz, gdzie się skryli?\\r\\n\\r\\n— Nie, panie. Inny byłby przez samą miłość własną dał poznać Ligowi, że odgadł, kto on jest, inny starałby się wybadać go, gdzie mieszka, i byłby albo otrzymał uderzenie pięścią, po którym wszystkie ziemskie sprawy stałyby mu się obojętne, albo wzbudziłby nieufność olbrzyma i sprawił to, że dla dziewicy poszukano by może jeszcze tej nocy innej kryjówki. Jam tego nie uczynił, panie. Dość mi wiedzieć, że Ursus pracuje u młynarza koło Emporium, który zowie się Demas, tak jak twój wyzwoleniec, a dość mi dlatego, że teraz pierwszy lepszy zaufany twój niewolnik może rano pójść jego śladem i wyśledzić ich kryjówkę. Ja przynoszę ci tylko pewność, panie, że skoro Ursus się tu znajduje, to i boska Ligia jest w Rzymie, i drugą wiadomość, że dzisiejszej nocy będzie niemal na pewno w Ostrianum…\\r\\n\\r\\n— W Ostrianum? Gdzie to jest? — przerwał Winicjusz, chcąc widocznie biec zaraz na wskazane miejsce.\\r\\n\\r\\n— Stare hypogeum między Via Salaria a Nomentana. Ów pontifex maximus chrześcijan, o którym wspominałem ci, panie, a którego spodziewano się znacznie później, przyjechał już i dziś w nocy będzie chrzcił i nauczał na tym cmentarzu. Oni kryją się ze swoją nauką, bo jakkolwiek nie ma dotąd żadnych edyktów, które by jej wzbraniały, ludność ich nienawidzi, więc muszą być ostrożni. Sam Ursus mówił mi, że wszyscy, co do jednej duszy, zgromadzą się dziś w Ostrianum, każdy bowiem chce widzieć i słyszeć tego, który był pierwszym uczniem Chrystusa i którego oni zowią Wysłannikiem. Że zaś u nich niewiasty na równi z mężami słuchają nauk, przeto z niewiast nie będzie może jedna Pomponia, ta bowiem nie mogłaby się usprawiedliwić przed Aulusem, czcicielem dawnych bogów, dlaczego nocą opuszcza dom, Ligia jednak, o panie, która zostaje pod opieką Ursusa i starszych gminy, pójdzie wraz z innymi niewiastami niewątpliwie.\\r\\n\\r\\nWinicjusz, który żył dotąd jakby w gorączce, podtrzymywany jedynie nadzieją, teraz, gdy ta nadzieja zdawała się spełniać, uczuł nagle takie osłabienie, jakie odczuwa człowiek po podróży nad siły, u celu. Chilon zauważył to i postanowił z tego korzystać:\\r\\n\\r\\n— Bramy są wprawdzie strzeżone przez twoich ludzi, panie, i chrześcijanie muszą o tym wiedzieć. Ale oni nie potrzebują bram. Tyber także ich nie potrzebuje, a choć od rzeki do tamtych dróg daleko, warto nadłożyć drogi dla widzenia „Wielkiego Apostoła”. Zresztą oni mieć mogą tysiączne sposoby wydostania się za mury i wiem, że je mają. W Ostrianum znajdziesz, panie, Ligię, a gdyby nawet, czego nie przypuszczam, jej nie było, będzie Ursus, albowiem ten przyrzekł mi zamordować Glauka. Sam mi mówił, że będzie i tam go zamorduje, słyszysz, szlachetny trybunie? Otóż albo pójdziesz w ślad za nim i dowiesz się, gdzie Ligia mieszka, albo każesz go schwytać swoim ludziom jako mordercę i mając go w ręku, wydobędziesz z niego wyznanie, gdzie ukrył Ligię. Ja swoje zrobiłem! Inny, o panie, powiedziałby ci, że wypił z Ursusem dziesięć kantarów najprzedniejszego wina, zanim tajemnicę z niego wydobył; inny powiedziałby ci, że przegrał do niego tysiąc sestercji w scriptae duodecim lub że za dwa tysiące kupił wiadomość… Wiem, że wróciłbyś mi to podwójnie, ale mimo tego raz w życiu… to jest, chciałem powiedzieć: jak zawsze w życiu, będę uczciwym, tuszę bowiem, że jak mówił wielkoduszny Petroniusz, wszelkie moje wydatki i nadzieje twoja wspaniałomyślność przewyższy.\\r\\n\\r\\nLecz Winicjusz, który był żołnierzem i przywykł nie tylko radzić sobie wobec wszelkich zdarzeń, ale i działać, wnet opanował chwilową słabość i rzekł:\\r\\n\\r\\n— Nie zawiedziesz się na mojej wspaniałomyślności, pierwej jednak pójdziesz ze mną do Ostrianum.\\r\\n\\r\\n— Ja do Ostrianum? — pytał Chilo, który nie miał najmniejszej chęci tam iść. — Ja, szlachetny trybunie, obiecałem ci wskazać Ligię, ale nie przyrzekłem jej porywać… Pomyśl, panie, co by się ze mną stało, gdyby ten niedźwiedź ligijski rozdarłszy Glauka przekonał się jednocześnie, że nie całkiem słusznie go rozdarł? Czy nie poczytałby mnie (zresztą niesłusznie) za sprawcę spełnionego morderstwa? Pamiętaj, panie, że im kto większym jest filozofem, tym mu trudniej odpowiadać na głupie pytania prostaków, cóż bym mu więc odpowiedział, gdyby mnie spytał, dlaczegom oskarżył Glauka lekarza? Jeśli jednak posądzasz mnie, że cię zwodzę, tedy ci powiem, zapłać mi wówczas dopiero, gdy ci wskażę dom, w którym mieszka Ligia, dziś okaż mi zaś tylko cząstkę twej szczodrobliwości, abym, gdybyś i ty, o panie (czego niech wszystkie bogi bronią), miał ulec jakiemu wypadkowi, nie pozostał całkiem bez nagrody. Serce twoje nie zniosłoby tego nigdy.\\r\\n\\r\\nWinicjusz poszedł do skrzyni stojącej na marmurowym podnóżu, zwanej arca, i wydobywszy z niej kieskę cisnął ją Chilonowi.\\r\\n\\r\\n— To są scrupula — rzekł. — Gdy Ligia będzie u mnie w domu, dostaniesz taką samą napełnioną aureusami.\\r\\n\\r\\n— Jowiszu! — zawołał Chilon.\\r\\n\\r\\nLecz Winicjusz zmarszczył brwi.\\r\\n\\r\\n— Tu dostaniesz jeść, po czym możesz odpocząć. Do wieczora nie ruszysz się stąd, gdy zaś noc zapadnie, będziesz mi towarzyszył do Ostrianum.\\r\\n\\r\\nNa twarzy Greka odbiły się przez chwilę strach i wahanie, po czym jednak uspokoił się i rzekł:\\r\\n\\r\\n— Któż ci się oprze, panie! Przyjmij te słowa za dobrą wróżbę, tak jak przyjął podobne wielki nasz bohater w świątyni Ammona. Co do mnie, te „skrupuły” (tu potrząsnął kieską) przeważyły moje, nie mówiąc już o twym towarzystwie, które dla mnie jest szczęściem i rozkoszą.\\r\\n\\r\\nLecz Winicjusz przerwał mu niecierpliwie i począł wypytywać o szczegóły rozmowy z Ursusem. Jedna rzecz wykazywała się z nich jasno: to jest, że albo schronienie Ligii zostanie jeszcze tej nocy wykrytym, albo ją samą można będzie porwać w czasie drogi powrotnej z Ostrianum. I na tę myśl Winicjusza porywała szalona radość. Teraz, gdy miał niemal pewność, że Ligię odzyska, i gniew przeciw niej, i uraza, jaką dla niej żywił, znikły. Za tę właśnie radość darowywał jej wszystkie winy. Myślał tylko o niej jak o drogiej i pożądanej istocie i miał takie wrażenie, jakby po długiej podróży miała wrócić. Brała go ochota zwołać niewolników i kazać im przybrać dom w girlandy. Nie miał w tej chwili żalu nawet do Ursusa. Gotów był wszystko wszystkim przebaczyć. Chilo, do którego dotychczas mimo jego usług czuł pewien wstręt, po raz pierwszy wydał mu się człowiekiem zabawnym i zarazem niepospolitym. Rozjaśnił mu się dom, rozjaśniły się oczy i rozjaśniła twarz. Począł na nowo czuć młodość i rozkosz życia. Dawniejsze ponure cierpienie nie dało mu jeszcze dostatecznej miary, jak Ligię pokochał. Zrozumiał to dopiero teraz, gdy spodziewał się ją mieć. Pragnienie jej budziło się w nim, jak na wiosnę budzi się ziemia przygrzana słońcem, ale żądze jego były obecnie jakby mniej ślepe i dzikie, a więcej radosne i tkliwe. Czuł też w sobie energię bez granic i był przekonany, że gdy tylko zobaczy Ligię własnymi oczyma, wówczas nie odbiorą mu już jej wszyscy chrześcijanie całego świata ani nawet sam cezar.\\r\\n\\r\\nChilon jednakże, ośmielony jego radością, zabrał głos i począł dawać rady. Według niego należało sprawy nie uważać jeszcze za wygraną i zachować jak największą ostrożność, bez której całe dzieło może pójść na nic. Zaklinał też Winicjusza, by nie porywał Ligii z Ostrianum. Powinni tam pójść w kapturach na głowach, z twarzami przysłoniętymi, i poprzestać na przypatrywaniu się z jakiego mrocznego kąta wszystkim obecnym. Dopiero gdy ujrzą Ligię, najbezpieczniej będzie pójść za nią z daleka, obaczyć, do którego domu wchodzi, a nazajutrz o świcie otoczyć go wielką siłą niewolników i zabrać ją w biały dzień. Ponieważ jest ona zakładniczką i należy właściwie do cezara, zatem można to uczynić bez obawy prawa. W razie gdyby jej nie znaleźli w Ostrianum, pójdą za Ursusem i skutek będzie ten sam. Na cmentarz z wielką liczbą ludzi udawać się nie można, łatwo bowiem mogliby zwrócić na siebie uwagę, a wówczas chrześcijanie potrzebowaliby tylko pogasić wszystkie światła, tak jak to uczynili przy pierwszym porwaniu, i rozproszyć się lub pochować w ciemnościach, w kryjówkach im tylko znanych. Natomiast trzeba się uzbroić, a jeszcze lepiej wziąć ze sobą ze dwóch ludzi pewnych i silnych, aby w danym razie mieć w nich obronę.\\r\\n\\r\\nWinicjusz przyznawał mu słuszność zupełną i wspomniawszy zarazem na rady Petroniusza, wydał rozkaz niewolnikom, aby sprowadzili do niego Krotona. Chilo, który wszystkich znał w Rzymie, uspokoił się znacznie słysząc nazwisko znanego atlety, którego nadludzką siłę podziwiał niejednokrotnie na arenie, i oświadczył, że do Ostrianum pójdzie. Kieska, napełniona wielkimi aureusami, wydawała mu się przy pomocy Krotona o wiele łatwiejszą do zdobycia.\\r\\n\\r\\nZasiadł więc z dobrą myślą do stołu, do którego wezwał go po niejakim czasie przełożony nad atrium, i w czasie jedzenia opowiadał niewolnikom, jako dostarczył ich panu cudownej maści, którą dość posmarować kopyta najlichszym koniom, aby pozostawiły daleko za sobą wszystkie inne. Nauczył go przyrządzać tę maść pewien chrześcijanin, albowiem starsi chrześcijańscy daleko lepiej rozumieją się na czarach i cudach niż nawet Tesalczycy, chociaż Tesalia słynie ze swoich czarownic. Chrześcijanie mają do niego ufność ogromną, dlaczego zaś ją mają, domyśli się łatwo każdy, kto wie, co znaczy ryba. Tak rozmawiając patrzył pilnie w twarze niewolników, w nadziei, że może odkryje między nimi chrześcijanina i doniesie o nim Winicjuszowi. Gdy jednak ta nadzieja go zawiodła, począł jeść i pić nadzwyczaj obficie, nie szczędząc pochwał kucharzowi i zapewniając, że postara się go od Winicjusza odkupić. Wesołość jego mąciła jedynie myśl, że nocą trzeba będzie pójść do Ostrianum, pocieszał się jednak, że to będzie w przebraniu, po ciemku i w towarzystwie dwóch ludzi, z których jeden jest, jako siłacz, bożyszczem całego Rzymu, drugi patrycjuszem i wysokim urzędnikiem wojskowym. „Choćby Winicjusza i odkryli — mówił sobie — nie ośmielą się podnieść na niego ręki, co do mnie zaś, będą mądrzy, jeśli zobaczą choć koniec mego nosa.”\\r\\n\\r\\nPo czym jął sobie przypominać rozmowę z robotnikiem i rozpamiętywanie to nową napełniło go otuchą. Nie miał najmniejszej wątpliwości, że ów robotnik był Ursusem. Wiedział z opowiadań Winicjusza i tych, którzy przeprowadzali Ligię z pałacu cezara, o niezwykłej sile tego człowieka. Otóż ponieważ u Eurycjusza wypytywał o ludzi wyjątkowo silnych, nie było nic dziwnego, że wskazano mu Ursusa. Potem zmieszanie i wzburzenie robotnika na wzmiankę o Winicjuszu i Ligii nie pozwalało wątpić, że osoby te szczególniej go obchodzą; robotnik wspominał także o pokucie za zabicie człowieka, Ursus zaś zabił Atacyna; na koniec rysopis robotnika odpowiadał zupełnie temu, co Winicjusz opowiadał o Ligu. Jedno tylko zmienione imię mogło wzbudzać wątpliwość, lecz Chilo już wiedział, że chrześcijanie często przy chrzcie przyjmują nowe imiona.\\r\\n\\r\\n„Jeśli Ursus zabije Glauka — mówił sobie Chilo — to będzie jeszcze lepiej, jeśli zaś nie zabije, to także będzie dobry znak, pokaże się bowiem, z jaką trudnością przychodzi chrześcijanom zabójstwo. Przedstawiłem przecie tego Glauka jako rodzonego syna Judasza i zdrajcę wszystkich chrześcijan; byłem tak wymowny, że kamień by się wzruszył i obiecałby spaść na głowę Glaukowi, a jednak ledwiem nakłonił tego ligijskiego niedźwiedzia, by mi przyrzekł położyć na nim łapę… Wahał się, nie chciał, opowiadał o swoim żalu i pokucie. Widocznie między nimi to nie uchodzi… Swoje krzywdy trzeba przebaczać, za cudze nie bardzo wolno się mścić, ergo, zastanów się, Chilonie, cóż ci może grozić? Glaukusowi nie wolno się nad tobą pomścić… Ursus, jeśli nie zabije Glauka za tak wielką winę, jak zdrada wszystkich chrześcijan, to tym bardziej nie zabije ciebie za tak małą, jak zdrada jednego chrześcijanina. Zresztą, gdy raz wskażę temu jurnemu grzywaczowi gniazdo tamtej turkawki, umywam ręce od wszystkiego i przenoszę się na powrót do Neapolis. Chrześcijanie mówią także o jakimś umywaniu rąk, jest to więc widocznie sposób, w który, jeśli się ma z nimi sprawę, można ją ostatecznie zakończyć. Jacyś dobrzy ludzie ci chrześcijanie, a tak źle o nich mówią! O, bogowie! Taka to sprawiedliwość na świecie. Lubię jednak tę naukę za to, że nie pozwala zabijać. Ale jeśli nie pozwala zabijać, to nie pozwala zapewne ani kraść, ani oszukiwać, ani fałszywie świadczyć, a zatem nie powiem, żeby była łatwą. Uczy ona widocznie nie tylko uczciwie umierać, jak uczą stoicy, ale i uczciwie żyć. Jeśli kiedy dojdę do majątku i będę miał taki dom jak ten i tylu niewolników, to może zostanę chrześcijaninem na tak długo, jak mi to będzie na rękę. Bo bogaty może sobie na wszystko pozwolić, nawet na cnotę… Tak! To jest religia dla bogatych i dlatego nie rozumiem, jakim sposobem jest między nimi tylu biednych. Co im z tego przyjdzie i dlaczego pozwalają cnocie zawiązywać sobie ręce? Muszę się kiedyś nad tym zastanowić. Tymczasem chwała ci, Hermesie, żeś mi pomógł odnaleźć tego borsuka… Ale jeśliś to uczynił dla dwóch jałówek, białych jednolatek z pozłoconymi rogami, to cię nie poznaję. Wstydź się, Argobójco! Taki mądry bóg, żeby też z góry nie przewidział, że nic nie dostanie! Ofiaruję ci za to moją wdzięczność, a jeśli wolisz od mojej wdzięczności dwoje bydląt, tedy sam jesteś trzecim i w najlepszym razie powinieneś być pastuchem, nie bogiem. Strzeż się także, żebym jako filozof nie dowiódł ludziom, że cię nie ma, bo wówczas wszyscy by ci przestali składać ofiary. Z filozofami lepiej być dobrze.”\\r\\n\\r\\nTak rozmawiając ze sobą i z Hermesem, wyciągnął się na ławie, podłożył sobie płaszcz pod głowę i gdy niewolnicy sprzątnęli naczynia, zasnął. Zbudził się dopiero, a raczej zbudzono go, gdy nadszedł Kroto. Wówczas udał się do atrium i z przyjemnością począł przyglądać się potężnej postaci lanisty, eks-gladiatora, która swym ogromem zdawała się wypełniać całe atrium. Kroto już był się ułożył o cenę wyprawy i mówił właśnie Winicjuszowi:\\r\\n\\r\\n— Na Herkulesa! Dobrze, panie, żeś się dziś do mnie zgłosił, albowiem jutro udaję się do Benewentu, dokąd wezwał mnie szlachetny Watyniusz, abym się tam wobec cezara próbował z niejakim Syfaksem, najsilniejszym Negrem, jakiego wydała kiedykolwiek Afryka. Czy wyobrażasz sobie, panie, jak jego kość pacierzowa chrupnie w moich ramionach, ale prócz tego strzaskam mu pięścią jego czarną szczękę.\\r\\n\\r\\n— Na Polluksa! — odpowiedział Winicjusz. — Jestem pewien, że tak uczynisz, Krotonie.\\r\\n\\r\\n— I wyśmienicie postąpisz — dodał Chilo. — Tak!… Prócz tego strzaskaj mu szczękę! To dobra myśl i godny ciebie czyn. Gotów jestem założyć się, że mu strzaskasz szczękę. Posmaruj jednak tymczasem członki oliwą, mój Herkulesie, i przepasz się, albowiem wiedz o tym, iż z prawdziwym Kakusem możesz mieć sprawę. Człowiek, co strzeże tej dziewicy, o którą chodzi dostojnemu Winicjuszowi, posiada podobno wyjątkową siłę.\\r\\n\\r\\nChilon mówił tak tylko dla podniecenia ambicji Krotona, lecz Winicjusz rzekł:\\r\\n\\r\\n— Tak jest, nie widziałem tego, ale mówiono mi o nim, że byka chwyciwszy za rogi, może go zawlec, dokąd chce.\\r\\n\\r\\n— Oj! — zawołał Chilo, który nie wyobrażał sobie, by Ursus był tak silnym.\\r\\n\\r\\nLecz Kroto uśmiechnął się pogardliwie.\\r\\n\\r\\n— Podejmuję się, dostojny panie — rzekł — porwać tą oto ręką, kogo mi każesz, a tą drugą obronić się przeciw siedmiu takim Ligom i przynieść ci dziewicę do domu, choćby wszyscy chrześcijanie z Rzymu gonili za mną jak kalabryjskie wilki. Jeśli tego nie dokażę, pozwolę sobie dać batogi na tym impluvium.\\r\\n\\r\\n— Nie pozwól mu na to, panie! — zawołał Chilo. — Poczną w nas godzić kamieniami, a wówczas co jego siła pomoże? Czyż nie lepiej zabrać dziewicę z domu i nie narażać ani jej, ani siebie na zgubę?\\r\\n\\r\\n— Tak ma być, Krotonie — rzekł Winicjusz.\\r\\n\\r\\n— Twoje pieniądze, twoja wola! Pamiętaj tylko, panie, że jutro jadę do Benewentu.\\r\\n\\r\\n— Mam pięciuset niewolników w samym mieście — odpowiedział Winicjusz.\\r\\n\\r\\nPo czym dał im znak, by odeszli, sam zaś udał się do biblioteki i usiadłszy, napisał do Petroniusza następne słowa:\\r\\n\\r\\n„Chilon odnalazł Ligię. Dziś wieczór udaję się z nim i z Krotonem do Ostrianum i porwę ją zaraz lub jutro z domu. Niech bogowie zleją na cię wszelkie pomyślności. Bądź zdrów, carissime, gdyż radość nie pozwala mi pisać dłużej.”\\r\\n\\r\\nI złożywszy trzcinę począł przechadzać się szybkim krokiem, albowiem prócz radości, która zalewała mu duszę, trawiła go gorączka. Mówił sobie, że nazajutrz Ligia będzie w tym domu. Nie wiedział, jak z nią postąpi, czuł jednak, że jeśli go zechce kochać, to będzie jej sługą. Przypominał sobie upewnienia Akte, że był kochanym, i wzruszał się do głębi. Więc będzie chodziło tylko o przezwyciężenie jakiegoś dziewiczego wstydu i jakichś ślubów, które widocznie nauka chrześcijańska nakazuje? Ale jeśli tak, to gdy Ligia raz będzie w jego domu i ulegnie namowie lub przemocy, wówczas musi powiedzieć sobie: „Stało się”, i następnie będzie już powolną i kochającą.\\r\\n\\r\\nLecz wejście Chilona przerwało mu bieg tych błogich myśli.\\r\\n\\r\\n— Panie — rzekł Grek — oto co mi jeszcze przyszło do głowy: nuż chrześcijanie mają jakoweś znaki, jakoweś tessery, bez których nikt nie będzie dopuszczony do Ostrianum? Wiem, że w domach modlitwy tak bywa i że takową tesserę dostałem od Eurycjusza; pozwól mi więc pójść do niego, panie, rozpytać dokładnie i zaopatrzyć się w owe znaki, jeśli okażą się konieczne.\\r\\n\\r\\n— Dobrze, szlachetny mędrcze — odpowiedział wesoło Winicjusz. — Mówisz jak człek przezorny i należy ci się za to pochwała. Pójdziesz więc do Eurycjusza lub gdzie ci się podoba, ale dla pewności zostawisz na tym oto stole tę sakiewkę, którą dostałeś.\\r\\n\\r\\nChilo, który zawsze niechętnie rozstawał się z pieniędzmi, skrzywił się, jednakże uczynił zadość rozkazowi i wyszedł. Z Karyn do Cyrku, przy którym leżał sklepik Eurycjusza, nie było zbyt daleko, dlatego też wrócił znacznie jeszcze przed wieczorem.\\r\\n\\r\\n— Oto są znaki, panie. Bez nich nie puszczono by nas. Rozpytałem się też dobrze o drogę, a zarazem powiedziałem Eurycjuszowi, że potrzebuję znaków tylko dla moich przyjaciół, sam zaś nie pójdę, bo to dla mnie starego za daleko, i wreszcie, że jutro zobaczę Wielkiego Apostoła, który mi powtórzy najpiękniejsze ustępy ze swego przemówienia.\\r\\n\\r\\n— Jak to: nie będziesz? Musisz iść! — rzekł Winicjusz.\\r\\n\\r\\n— Wiem, że muszę, ale pójdę dobrze zakapturzony i wam radzę toż samo uczynić, inaczej możemy spłoszyć ptaki.\\r\\n\\r\\nJakoż niebawem poczęli się zbierać, albowiem mrok czynił się na świecie. Wzięli galijskie płaszcze z kapturami, wzięli latarki; Winicjusz uzbroił nadto siebie i towarzyszów w krótkie zakrzywione noże. Chilon zaś wdział perukę, w którą się po drodze od Eurycjusza zaopatrzył, i wyszli, śpiesząc się, by do odległej bramy Nomentańskiej dojść przed jej zamknięciem.\\r\\n\\r\\n\\r\\n\\r\\nRozdział dwudziesty\\r\\n\\r\\nSzli przez Vicus Patricius, wzdłuż Wiminalu, do dawnej bramy Wiminalskiej, koło płaszczyzny, na której Dioklecjan wzniósł później wspaniałe łaźnie. Minęli resztki muru Serwiusza Tuliusza i przez bardziej już puste miejsca doszli do drogi Nomentańskiej, tam zaś skręciwszy na lewo, ku Salaria, znaleźli się wśród wzgórz, pełnych kopalni piasku, a gdzieniegdzie i cmentarzy. Ściemniło się tymczasem już zupełnie, że zaś księżyc jeszcze nie wszedł, więc drogę dość trudno przyszłoby im znaleźć, gdyby nie to, że jak przewidział Chilo, wskazywali ją sami chrześcijanie. Jakoż na prawo, na lewo i na przodzie widać było ciemne postaci, zdążające ostrożnie ku piaszczystym wądołom. Niektórzy z owych ludzi nieśli latarki, okrywając je jednak ile możności płaszczami, inni, znający lepiej drogę, szli po ciemku. Wprawne żołnierskie oczy Winicjusza odróżniały po ruchach młodszych mężczyzn od starców wlokących się na kijach i od kobiet poobwijanych starannie w długie stole. Rzadcy przechodnie i wieśniacy, wyjeżdżający z miasta, brali widocznie tych nocnych wędrowców za robotników zdążających do arenariów lub za bractwa pogrzebowe, których członkowie wyprawiali sobie czasami obrzędowe agapy w nocy. W miarę jednak, jak młody patrycjusz i jego towarzysze posuwali się naprzód, naokół migało coraz więcej latarek i zwiększała się liczba osób. Niektóre z nich śpiewały przyciszonymi głosami pieśni, które Winicjuszowi wydawały się jakby pełne tęsknoty. Chwilami ucho jego chwytało urywane słowa lub zdania pieśni, jak na przykład: „Wstań, który śpisz” lub „Powstań z martwych”, czasem znów imię Chrystusa powtarzało się w ustach mężczyzn i kobiet. Lecz Winicjusz mało zwracał uwagi na słowa, albowiem przez głowę przechodziło mu, że może która z owych ciemnych postaci jest Ligią. Niektóre, przechodząc blisko, mówiły: „Pokój z wami” lub „Chwała Chrystusowi!”, jego zaś ogarniał niepokój i serce poczynało mu bić żywiej, albowiem wydawało mu się, że słyszy głos Ligii. Podobne kształty lub podobne ruchy zwodziły go w ciemnościach co chwila i dopiero sprawdziwszy kilkakrotnie swą omyłkę począł nie ufać oczom.\\r\\n\\r\\nDroga wydała mu się jednak długą. Okolicę znał dobrze, ale po ciemku nie umiał się w niej rozeznać. Co chwila trafiały się to jakieś wąskie przejścia, to części murów, to jakieś budynki, których sobie koło miasta nie przypominał. Wreszcie brzeg księżyca ukazał się sponad nagromadzonych chmur i oświecił okolicę lepiej od mdłych latarek. Coś z dala poczęło wreszcie błyszczeć, jakby ognisko lub płomień pochodni. Winicjusz pochylił się ku Chilonowi i spytał, czy to Ostrianum.\\r\\n\\r\\nChilo, na którym noc, odległość od miasta i te postaci, do widm podobne, czyniły widocznie silne wrażenie, odrzekł nieco niepewnym głosem:\\r\\n\\r\\n— Nie wiem, panie, nie byłem nigdy w Ostrianum. Ale mogliby chwalić Chrystusa gdzieś bliżej miasta.\\r\\n\\r\\nPo chwili zaś, czując potrzebę rozmowy i pokrzepienia odwagi, dodał:\\r\\n\\r\\n— Schodzą się jak zbójcy, a przecie nie wolno im zabijać, chyba że mnie ów Lig zwiódł niegodnie.\\r\\n\\r\\nLecz Winicjusza, który myślał o Ligii, zdziwiła także ta ostrożność i tajemniczość, z jaką jej współwyznawcy zbierali się dla słuchania swego najwyższego kapłana, więc rzekł:\\r\\n\\r\\n— Jak wszystkie religie, tak i ta ma między nami swych zwolenników, ale chrześcijanie to sekta żydowska. Czemuż zbierają się tu, gdy na Zatybrzu stoją świątynie żydowskie, w których w biały dzień Żydzi składają ofiary?\\r\\n\\r\\n— Nie, panie. Żydzi właśnie są ich najzaciętszymi nieprzyjaciółmi. Mówiono mi, że już przed dzisiejszym cezarem przyszło niemal do wojny między Żydami a nimi. Cezara Klaudiusza znudziły tak te rozruchy, że wygnał wszystkich Żydów, dziś jednak edykt ten jest zniesiony. Lecz chrześcijanie kryją się przed Żydami i przed ludnością, która, jak ci wiadomo, posądza ich o zbrodnie i nienawidzi.\\r\\n\\r\\nCzas jakiś szli w milczeniu, po czym Chilo, którego strach zwiększał się w miarę odległości od bram, rzekł:\\r\\n\\r\\n— Wracając od Eurycjusza pożyczyłem od jednego balwierza peruki i w nozdrza wsadziłem sobie dwa ziarnka bobu. Nie powinni mnie poznać. Ale gdyby i poznali, to nie zabiją. To nieźli ludzie! To nawet bardzo uczciwi ludzie, których kocham i cenię.\\r\\n\\r\\n— Nie ujmuj ich sobie pochwałami przedwcześnie — odpowiedział Winicjusz.\\r\\n\\r\\nWeszli teraz w wąski wądół, zamknięty z boku jakby dwoma okopami, nad którymi przerzucał się w jednym miejscu akwedukt. Księżyc tymczasem wychylił się zza chmur i na końcu wąwozu ujrzeli mur, pokryty obficie srebrzącymi się w świetle miesięcznym bluszczami. Było to Ostrianum.\\r\\n\\r\\nWinicjuszowi zaczęło bić serce żywiej.\\r\\n\\r\\nPrzy bramie dwaj fossorowie odbierali znaki. Po chwili Winicjusz i jego towarzysze znaleźli się w miejscu dość obszernym, zamkniętym ze wszystkich stron murem. Gdzieniegdzie stały tu osobne pomniki, w środku zaś widać było właściwe hypogeum, czyli kryptę leżącą w niższej swej części pod powierzchnią gruntu, w której były grobowce; przed wejściem do krypty szumiała fontanna. Widocznym jednak było, że zbyt wielka liczba osób nie zdołałaby się w samym hypogeum pomieścić. Winicjusz więc domyślił się łatwo, że obrządek będzie się odbywał pod gołym niebem na dziedzińcu, na którym wkrótce zgromadził się tłum bardzo liczny. Jak okiem dojrzeć, latarka migotała przy latarce, wielu zaś z przybyłych nie miało wcale światła. Z wyjątkiem kilku głów, które się odkryły, wszyscy, z obawy zdrajców czy też chłodu, pozostali zakapturzeni, i młody patrycjusz z trwogą pomyślał, że jeśli tak pozostaną do końca, to w tym tłumie, przy mdłym świetle, niepodobna mu będzie Ligii rozeznać.\\r\\n\\r\\nLecz nagle przy krypcie zapalono kilka smolnych pochodni, które ułożono w mały stos. Stało się jaśniej. Tłum począł po chwili śpiewać, z początku cicho, potem coraz głośniej, jakiś dziwny hymn. Winicjusz nigdy w życiu nie słyszał podobnej pieśni. Ta sama tęsknota, która już uderzyła go w śpiewach nuconych półgłosem przez pojedynczych ludzi w czasie drogi na cmentarz, odezwała się i teraz w tym hymnie, tylko daleko wyraźniej i silniej, a w końcu stała się tak przejmującą i ogromną, jakby wraz z ludźmi począł tęsknić cały ten cmentarz, wzgórza, wądoły i okolica. Zdawać się przy tym mogło, iż jest w tym jakieś wołanie po nocy, jakaś pokorna prośba o ratunek w zabłąkaniu i ciemności. Głowy, podniesione ku górze, zdawały się widzieć kogoś, hen, wysoko, a ręce wzywać go, by zstąpił. Gdy pieśń cichła, następowała jakby chwila oczekiwania, tak przejmująca, że i Winicjusz, i jego towarzysze mimo woli spoglądali ku gwiazdom, jakby w obawie, że stanie się coś niezwykłego i że ktoś naprawdę zstąpi. Winicjusz w Azji Mniejszej, w Egipcie i w samym Rzymie widział mnóstwo przeróżnych świątyń, poznał mnóstwo wyznań i słyszał mnóstwo pieśni, tu jednak dopiero po raz pierwszy ujrzał ludzi wzywających bóstwo pieśnią nie dlatego, że chcieli wypełnić jakiś ustalony rytuał, ale spod serca, z takiej prawdziwej za nim tęsknoty, jaką mogą mieć dzieci za ojcem lub matką. Trzeba było być ślepym, by nie dostrzec, że ci ludzie nie tylko czcili swego boga, ale go z całej duszy kochali, tego zaś Winicjusz nie widział dotąd w żadnej ziemi, w żadnych obrzędach, w żadnej świątyni, w Rzymie bowiem i w Grecji ci, którzy jeszcze oddawali cześć bogom, czynili to dla zjednania sobie ich pomocy lub z bojaźni, ale nikomu nie przychodziło nawet do głowy, by ich kochać.\\r\\n\\r\\nJakkolwiek też miał myśl zajętą Ligią, a uwagę wypatrywaniem jej wśród tłumów, nie mógł jednak nie widzieć tych rzeczy dziwnych i nadzwyczajnych, które się koło niego działy. Tymczasem dorzucono kilka pochodni na ognisko, które oblało czerwonym światłem cmentarz i przyćmiło blask latarek, w tej samej zaś chwili z hypogeum wyszedł starzec przybrany w płaszcz z kapturem, ale z odkrytą głową, i wstąpił na kamień leżący w pobliżu stosu.\\r\\n\\r\\nTłum zakołysał się na jego widok. Głosy obok Winicjusza poczęły szeptać: „Petrus! Petrus!…” Niektórzy poklękali, inni wyciągali ku niemu ręce. Nastała cisza tak głęboka, że słychać było każdy opadający z pochodni węgielek, oddalony turkot kół na Nomentańskiej drodze i szmer wiatru w kilku piniach rosnących obok cmentarza.\\r\\n\\r\\nChilo pochylił się ku Winicjuszowi i szepnął:\\r\\n\\r\\n— To ten! Pierwszy uczeń Chrestosa, rybak!\\r\\n\\r\\nStarzec zaś wzniósł do góry dłoń i znakiem krzyża przeżegnał zgromadzonych, którzy tym razem padli na kolana. Towarzysze Winicjusza i on sam, nie chcąc się zdradzić, poszli za przykładem innych. Młody człowiek nie umiał na razie pochwytać swych wrażeń, albowiem wydało mu się, że owa postać, którą przed sobą widział, jest i dość prostaczą, i nadzwyczajną, a co więcej, że ta nadzwyczajność wypływa właśnie z jej prostoty. Starzec nie miał ani mitry na głowie, ani dębowego wieńca na skroniach, ani palmy w ręku, ani złotej tablicy na piersiach, ani szat usianych w gwiazdy lub białych, słowem, żadnych takich oznak, jakie nosili kapłani wschodni, egipscy, greccy lub flaminowie rzymscy.\\r\\n\\r\\nI znów uderzyła Winicjusza taż sama różnica, którą odczuł słuchając pieśni chrześcijańskich, albowiem i ten „rybak” wydał mu się nie jakimś arcykapłanem biegłym w ceremoniach, ale jakby prostym, wiekowym i niezmiernie czcigodnym świadkiem, który przychodzi z daleka, by opowiedzieć jakąś prawdę, którą widział, której dotykał, w którą uwierzył, jak wierzy się w oczywistość, i ukochał właśnie dlatego, że uwierzył. Była też w jego twarzy taka siła przekonania, jaką posiada prawda sama. I Winicjusz, który będąc sceptykiem, nie chciał się poddać jego urokowi, poddał się jednakże jakiejś gorączkowej ciekawości, co też wypłynie z ust tego towarzysza tajemniczego „Chrestosa” i jaka jest ta nauka, którą wyznają Ligia i Pomponia Grecyna.\\r\\n\\r\\nTymczasem Piotr począł mówić i mówił z początku jak ojciec, który upomina dzieci i uczy je, jak mają żyć. Nakazywał im, by wyrzekli się zbytków i rozkoszy, miłowali zaś ubóstwo, czystość obyczajów, prawdę, by znosili cierpliwie krzywdy i prześladowania, słuchali przełożonych i władzy, wystrzegali się zdrady, obłudy i obmówiska, a w końcu, żeby dawali przykład i jedni drugim między sobą, i nawet poganom. Winicjusza, dla którego dobrym było to tylko, co mogło mu wrócić Ligię, a złym wszystko, co stawało między nimi jako przeszkoda, dotknęły i rozgniewały niektóre z tych rad, albowiem wydało mu się, że zalecając czystość i walkę z żądzami starzec śmie tym samym nie tylko potępiać jego miłość, ale zraża Ligię do niego i utwierdza ją w oporze. Zrozumiał, że jeśli ona jest między zebranymi i słucha tych słów, a bierze je do serca, to w tej chwili musi myśleć o nim jako o wrogu tej nauki i niegodziwcu. Na tę myśl porwała go złość: „Cóżem nowego usłyszał — mówił sobie. — Toż ma być owa nieznana nauka? Każdy to wie, każdy to słyszał, wszak ubóstwo i ograniczenie potrzeb zalecają i cynicy, wszak cnotę polecał i Sokrates, jako rzecz starą a dobrą; wszak pierwszy lepszy stoik, nawet taki Seneka, który ma pięćset stołów cytrynowych, sławi umiarkowanie, zaleca prawdę, cierpliwość w przeciwnościach, stałość w nieszczęściu, i to wszystko jest jakoby zleżałe zboże, które myszy jedzą, ludzie zaś już jeść nie chcą, dlatego że ze starości zatęchło.” I obok gniewu doznał jakby uczucia zawodu, spodziewał się bowiem odkrycia jakichś nieznanych, czarodziejskich tajemnic, a przynajmniej mniemał, że usłyszy jakiegoś zadziwiającego swą wymową retora, tymczasem słyszał jeno słowa ogromnie proste, pozbawione wszelkich ozdób. Dziwiła go tylko ta cisza i to skupienie, z jakim tłum słuchał. Lecz starzec mówił dalej do tych zasłuchanych ludzi, że mają być dobrzy, cisi, sprawiedliwi, ubodzy i czyści nie dlatego, by za życia mieć spokój, ale by po śmierci żyć wiecznie w Chrystusie, w takim weselu, w takiej chwale, rozkwicie i radości, jakich nikt na ziemi nigdy nie dostąpił.\\r\\n\\r\\nI tu Winicjusz, jakkolwiek uprzedzony przed chwilą niechętnie, nie mógł nie zauważyć, że jednak jest różnica między nauką starca a tym, co mówili cynicy, stoicy lub inni filozofowie, ci bowiem dobro i cnotę zalecali jako rzecz rozumną i jedynie w życiu praktyczną, on zaś obiecywał za nią nieśmiertelność, i to nie jakąś lichą nieśmiertelność pod ziemią, w nudzie, czczości, pustkowiu, ale wspaniałą, równą niemal bytowi bogów. Mówił przy tym o niej jak o rzeczy zupełnie pewnej, więc wobec takiej wiary cnota nabierała ceny po prostu bez granic, a klęski życia stawały się czymś niesłychanie błahym, albowiem cierpieć chwilowo, dla nieprzebranego szczęścia, jest rzeczą zupełnie inną niż cierpieć dlatego tylko, że taki jest porządek natury. Lecz starzec mówił dalej, że cnotę i prawdę należy miłować dla nich samych, albowiem najwyższym przedwiecznym dobrem i przedwieczną cnotą jest Bóg, kto więc je miłuje, ten miłuje Boga i przez to sam staje się jego umiłowanym dzieckiem. Winicjusz nie rozumiał tego dobrze, wiedział jednak już dawniej ze słów, które Pomponia Grecyna powiedziała do Petroniusza, że ten Bóg jest wedle mniemania chrześcijan jeden i wszechmocny, gdy więc teraz usłyszał jeszcze, że jest on wszechdobrem i wszechprawdą, mimo woli pomyślał, że wobec takiego Demiurga Jowisz, Saturn, Apollo, Juno, Westa i Wenus wyglądaliby jak jakaś marna i hałaśliwa zgraja, w której broją wszyscy razem i każdy na swoją rękę. Ale największe zdumienie ogarnęło młodego człowieka, gdy starzec począł nauczać, że Bóg jest również wszechmiłością, kto więc kocha ludzi, ten spełnia najwyższe jego przykazanie. Lecz nie dość jest kochać ludzi ze swego narodu, albowiem Bóg-człowiek za wszystkich krew przelał i między poganami znalazł już takich swoich wybranych, jak Korneliusz centurion, i nie dość jest kochać tych, którzy nam dobrze czynią, albowiem Chrystus przebaczył i Żydom, którzy go wydali na śmierć, i żołnierzom rzymskim, którzy go do krzyża przybili, należy więc tym, którzy krzywdy nam czynią, nie tylko przebaczać, ale kochać ich i płacić im dobrem za złe; i nie dość kochać dobrych, ale trzeba kochać i złych, gdyż tylko miłością można z nich złość wyplenić.Chilo przy tych słowach pomyślał sobie, że jego robota poszła na marne i że Ursus nigdy w świecie nie odważy się zabić Glauka ani tej nocy, ani żadnej innej. Pocieszył się jednak natychmiast drugim wnioskiem wyprowadzonym z nauki starca: mianowicie, że i Glaukus nie zabije jego, choćby go odkrył i poznał. Winicjusz nie myślał już jednak, że w słowach starca nie masz niczego nowego, ale ze zdumieniem zadawał sobie pytanie: co to za Bóg? co to za nauka? i co to za lud? Wszystko, co słyszał, nie mieściło się wprost w jego głowie. Był to dla niego jakiś niesłychany nów pojęć. Czuł, że gdyby na przykład chciał pójść za tą nauką, musiałby złożyć na stos swoje myślenie, zwyczaje, charakter, całą dotychczasową naturę i wszystko to spalić na popiół, a wypełnić się jakimś zgoła innym życiem i całkowicie nową duszą. Nauka, która mu nakazywała kochać Partów, Syryjczyków, Greków, Egipcjan, Galów i Brytanów, przebaczać nieprzyjaciołom, płacić im dobrem za złe i kochać ich, wydała mu się szaloną, jednocześnie zaś miał poczucie, że jednak w samym jej szaleństwie jest coś potężniejszego niż we wszelkich dotychczasowych filozofiach. Mniemał, że z powodu jej szaleństwa jest niewykonalną, a z powodu niewykonalności boską. Odrzucał ją w duszy, a czuł, że rozchodzi się od niej, jakby od łąki pełnej kwiatów, jakaś woń upajająca, którą gdy ktoś raz odetchnął, musi, jako w kraju Lotofagów, zapomnieć o wszystkim innym i tylko do niej tęsknić. Zdawało mu się, że nie ma w niej nic rzeczywistego, i zarazem, że rzeczywistość wobec niej jest czymś tak lichym, że nie warto zatrzymywać nad nią myśli. Otoczyły go jakieś przestwory, których się ani domyślał, jakieś ogromy, jakieś chmury. Ów cmentarz począł czynić na nim wrażenie zbiorowiska szaleńców, lecz także i miejsca tajemniczego i strasznego, na którym, jakby na jakimś mistycznym łożu, rodzi się coś, czego nie było dotąd na świecie. Uprzytomniał sobie wszystko, co od pierwszej chwili starzec mówił o życiu, prawdzie, miłości, Bogu, i myśli jego olśniewały od blasku, jak olśniewają oczy od błyskawic nieustannie po sobie następujących. Jak zwykle ludzie, którym życie zmieniło się w jedną namiętność, myślał o tym wszystkim przez swoją miłość do Ligii i przy świetle owych błyskawic ujrzał jasno jedną rzecz: że jeśli Ligia jest na cmentarzu, jeśli wyznaje tę naukę, słucha i czuje, to przenigdy nie zostanie jego kochanką.\\r\\n\\r\\nPo raz też pierwszy od czasu, jak ją u Aulusów poznał, Winicjusz poczuł, że choćby ją teraz odzyskał, to i tak jej nie odzyska. Nic podobnego nie przyszło mu dotąd do głowy, a i obecnie nie umiał sobie z tego zdać sprawy, gdyż było to nie tyle wyraźne zrozumienie, ile raczej mętne poczucie jakowejś niepowetowanej straty i jakowegoś nieszczęścia. Wstał w nim niepokój, który wnet zmienił się w burzę gniewu przeciw chrześcijanom w ogóle, a przeciw starcowi w szczególności. Ów rybak, którego na pierwszy rzut oka poczytał za prostaka, przejmował go teraz niemal bojaźnią i zdawał mu się być jakimś tajemniczym Fatum, rozstrzygającym nieubłaganie, a zarazem tragicznie jego losy.\\r\\n\\r\\nFossor przyłożył znów nieznacznie kilka pochodni na ogień, wiatr przestał szumieć w piniach, płomień wznosił się równo, wysmukłym ostrzem, ku skrzącym się na wypogodzonym niebie gwiazdom, starzec zaś wspomniawszy o śmierci Chrystusa począł już tylko o Nim mówić. Wszyscy zatrzymali dech w piersiach i cisza zrobiła się jeszcze większa niż poprzednio, taka, że słyszeć można było niemal bicie serc. Ten człowiek widział! I opowiadał jako ten, któremu każda chwila wyryła się tak w pamięci, że gdy przymknie oczy, to jeszcze widzi. Mówił więc, jak wróciwszy od Krzyża, przesiedzieli z Janem dwa dni i dwie noce w wieczorniku, nie śpiąc, nie jedząc, w znękaniu, żalu, trwodze, w zwątpieniu, głowy trzymając w rękach i rozmyślając, że On umarł. Oj, ach! Jak było ciężko! jak ciężko! Już wstał dzień trzeci i świt pobielił mury, a oni obaj z Janem siedzieli tak pod ścianą bez rady i nadziei. Co ich sen zmorzył (bo i noc przed męką spędzili bezsennie), to budzili się i poczynali biadać na nowo. Aż ledwo weszło słońce, wpadła Maria z Magdali, bez tchu, z rozwiązanym włosem i z krzykiem: „Wzięli Pana!” Oni zaś posłyszawszy zerwali się i poczęli biec na miejsce. Lecz Jan, człek młodszy, przybieżał pierwszy, obaczył grób pusty i nie śmiał wejść. Dopiero gdy było ich troje u wejścia, on, który im to mówi, wszedł, ujrzał na kamieniu giezło i zawijacze, ale ciała nie znalazł.\\r\\n\\r\\nWięc spadł na nich strach, bo myśleli, że porwali Chrystusa kapłani, i obaj wrócili do domu w większym jeszcze udręczeniu. Potem nadeszli inni uczniowie i podnosili lament, to wszyscy razem, by ich usłyszał łacniej Pan Zastępów, to kolejno. Zamarł w nich duch, bo się spodziewali, że mistrz miał odkupić Izraela, a oto był trzeci dzień, jak umarł, więc nie rozumieli, dlaczego Ojciec opuścił Syna, i woleliby nie oglądać dnia i pomrzeć, tak ciężkie było to brzemię.\\r\\n\\r\\nWspomnienie tych strasznych chwil jeszcze teraz wycisnęło dwie łzy z oczu starca, które widać było dobrze przy blasku ognia, ściekające po siwej brodzie. Stara, obnażona z włosów głowa poczęła mu się trząść i głos zamarł mu w piersi. Winicjusz rzekł w duchu: „Ten człowiek mówi prawdę i płacze nad nią!” — a słuchaczów o prostych sercach żal chwycił także za gardła. Słyszeli już nieraz o męce Chrystusa i wiadomo im było, że radość nastąpi po smutku, ale że to opowiadał Apostoł, który widział, więc pod wrażeniem załamywali ręce łkając lub bili się po piersiach.\\r\\n\\r\\nLecz z wolna uspokoili się, bo chęć dalszego słuchania przemogła. Starzec przymknął oczy, jakby chcąc widzieć lepiej w duszy rzeczy odległe, i mówił dalej:\\r\\n\\r\\n„Gdy tak czynili lament, wpadła znów Maria z Magdali wołając, że widziała Pana. Nie mogąc Go dla wielkiego blasku rozeznać, myślała, że ogrodnik, ale On rzekł: „Mario!” Wówczas krzyknęła: „Rabboni!”, i padła mu do nóg. On zaś kazał jej iść do uczniów, a potem znikł. Ale oni, uczniowie, nie wierzyli jej, a gdy płakała od radości, jedni przyganiali jej, inni myśleli, że żal pomieszał jej zmysły, bo mówiła także, że w grobie widziała aniołów, oni zasię przybieżawszy raz wtóry, widzieli grób pusty. Potem wieczorem przyszedł Kleofas, który chodził z innymi do Emmaus, i wrócili co żywo, mówiąc: „Prawdziwie zmartwychwstał Pan!” i poczęli się spierać przy drzwiach zamkniętych dla bojaźni Żydów. Wtem On stanął między nimi, choć nie skrzypiały drzwi, a gdy struchleli, rzekł im: „Pokój z wami.”\\r\\n\\r\\n„I widziałem Go, jako widzieli wszyscy, a On był jako światłość i jako szczęśliwość serc naszych, bośmy uwierzyli, że zmartwychwstał i że morza wyschną, góry się w proch obrócą, a Jego chwała nie przeminie.”\\r\\n\\r\\n„A po ośmiu dniach Tomasz Dydymus wkładał palce w Jego rany i dotykał boku Jego, a potem padł Mu do nóg i wołał: „Pan mój i Bóg mój!” Któren mu odpowiedział: „Iżeś mnie ujrzał, uwierzyłeś. Błogosławieni, którzy nie widzieli, a uwierzyli.” I te słowa słyszeliśmy, i oczy nasze patrzyły na Niego, albowiem był między nami.”\\r\\n\\r\\nWinicjusz słuchał i działo się z nim coś dziwnego. Zapomniał na chwilę, gdzie jest, począł tracić czucie rzeczywistości, miarę, sąd. Stał wobec dwóch niepodobieństw. Nie mógł uwierzyć w to, co starzec mówił, a czuł, że trzeba by być chyba ślepym i zaprzeć się własnego rozumu, by przypuścić, że ów człowiek, który mówił: „Widziałem”, kłamał. Było coś w jego wzruszeniu, w jego łzach, w jego całej postaci i w szczegółach zdarzeń, które opowiadał, co czyniło niemożliwym wszelkie posądzenie. Winicjuszowi wydawało się chwilami, że śni. Lecz naokół widział uciszony tłum; kopeć latarek dolatywał do jego nozdrzy; opodal płonęły pochodnie, a obok na kamieniu stał człowiek stary, bliski grobu, z drżącą nieco głową, który dając świadectwo, powtarzał: „Widziałem!”\\r\\n\\r\\nI opowiedział im wszystko dalej, aż do Wniebowstąpienia. Chwilami wypoczywał, bo mówił bardzo szczegółowo, ale czuć było, że każdy najmniejszy szczegół tak wyrył się w jego pamięci jak na kamieniu. Tych, którzy go słuchali, ogarnęło upojenie. Pozrzucali z głów kaptury, by słyszeć lepiej i by nie uronić żadnego z tych słów, które były dla nich bez ceny. Zdawało im się, że jakaś moc nadludzka przenosi ich do Galilei, że chodzą razem z uczniami po tamtejszych gajach i nad wodami, że ten cmentarz zmienia się w Tyberiadzkie Jezioro, a na brzegu, w porannym tumanie, stoi Chrystus, tak jak stał wówczas, gdy Jan, patrząc z łódki, rzekł: „Pan jest!” — a Piotr rzucił się wpław, by prędzej przypaść do nóg umiłowanych. W twarzach znać było zachwyt bez granic i zapomnienie życia, i szczęście, i niezmierzoną miłość. Widocznym było, że w czasie długiego opowiadania Piotra niektórzy mieli widzenia, gdy zaś począł mówić, jak w chwili Wniebowstąpienia obłoki poczęły zasuwać się pod stopy Zbawiciela i przesłaniać Go, i zakrywać przed oczyma apostołów, wszystkie głowy podniosły się mimo woli ku niebu i nastała chwila jakby oczekiwania, jakby owi ludzie mieli nadzieję dojrzeć Go jeszcze lub jakby się spodziewali, że zstąpi znów z pól niebieskich, by zobaczyć, jak stary Apostoł pasie powierzone mu owce, i pobłogosławić jego i stado.\\r\\n\\r\\nI dla tych ludzi nie było w tej chwili Rzymu, nie było szalonego cezara, nie było świątyń, bogów, pogan, był tylko Chrystus, który wypełniał ziemię, morze, niebo, świat.\\r\\n\\r\\nW odległych domach, porozrzucanych wzdłuż Via Nomentana, koguty poczęły piać oznajmując północ. W tej chwili Chilo pociągnął Winicjusza za róg płaszcza i szepnął:\\r\\n\\r\\n— Panie, tam, niedaleko starca, widzę Urbana, a przy nim jakąś dziewicę.\\r\\n\\r\\nWinicjusz otrząsnął się jak ze snu i zwróciwszy się w kierunku wskazywanym przez Greka, ujrzał Ligię.\\r\\n\\r\\n\\r\\n\\r\\nRozdział dwudziesty pierwszy\\r\\n\\r\\nKażda kropla krwi zadrgała w młodym patrycjuszu na jej widok. Zapomniał o tłumach, o starcu, o własnym zdumieniu wobec tych niepojętych rzeczy, jakie słyszał, i widział przed sobą tylko ją jedną. Oto wreszcie po wszystkich wysiłkach, po długich dniach niepokoju, szarpania się, zmartwień odnalazł ją! Po raz pierwszy w życiu doświadczył, że radość może się rzucić na piersi jak dziki zwierz i przygnieść je aż do utraty oddechu. On, który dotąd sądził, że Fortuna ma niejako obowiązek spełniać wszelkie jego życzenia, teraz zaledwie wierzył własnym oczom i własnemu szczęściu. Gdyby nie to niedowierzanie, jego zapalczywa natura mogła go była popchnąć do jakiego nierozważnego kroku, ale chciał się pierwej przekonać, czy to nie dalszy ciąg tych cudów, którymi miał przepełnioną głowę, i czy nie śni. Ale nie było wątpliwości: widział Ligię i dzieliła go od niej odległość zaledwie kilkunastu kroków. Stała w pełnym świetle, więc mógł napawać się jej widokiem, ile sam chciał. Kaptur zesunął się jej z głowy i rozrzucił włosy; usta miała nieco otwarte, oczy wzniesione ku Apostołowi, twarz zasłuchaną i zachwyconą. W płaszczu z ciemnej wełny, ubrana była jak dziewczyna z ludu, Winicjusz jednak nigdy nie widział jej piękniejszą i mimo całego zamętu, jaki w nim powstał, uderzyła go w przeciwstawieniu do tego niewolniczego niemal ubioru szlachetność tej cudnej patrycjuszowskiej głowy. Miłość przeleciała po nim jak płomień, ogromna, pomieszana z jakimś dziwnym uczuciem tęsknoty, uwielbienia, czci i żądzy. Czuł rozkosz, jaką sprawiał mu sam jej widok, i napawał się nią jakby ożywczą wodą po długim pragnieniu. Stojąc przy olbrzymim Ligu wydawała mu się mniejszą, niż była przedtem, niemal dzieckiem; spostrzegł także, iż wyszczuplała. Płeć jej była prawie przezrocza; czyniła na nim wrażenie kwiatu i duszy. Ale tym bardziej tylko pragnął posiąść tę istotę, tak odmienną od kobiet, które widział lub posiadał na Wschodzie i w Rzymie. Czuł, że oddałby za nią tamte wszystkie, a z nimi Rzym i świat w dodatku.\\r\\n\\r\\nByłby się zapatrzył i zapamiętał zupełnie, gdyby nie Chilo, który ciągnął go za róg płaszcza, w strachu, aby nie uczynił czegoś, co mogło podać ich na niebezpieczeństwo. Chrześcijanie tymczasem zaczęli się modlić i śpiewać. Za chwilę zagrzmiało: Maranatha! a potem Wielki Apostoł począł chrzcić wodą z fontanny tych, których prezbiterowie przedstawiali jako do przyjęcia chrztu przygotowanych. Winicjuszowi zdawało się, że ta noc nigdy się nie skończy. Chciał teraz iść jak najprędzej za Ligią i pochwycić ją w drodze lub w jej mieszkaniu.\\r\\n\\r\\nWreszcie niektórzy poczęli opuszczać cmentarz. Chilo wówczas szepnął:\\r\\n\\r\\n— Wyjdźmy, panie, przed bramę, albowiem nie zdjęliśmy kapturów i ludzie patrzą na nas.\\r\\n\\r\\nTak było rzeczywiście. Gdy podczas słów Apostoła wszyscy odrzucili kaptury, ażeby lepiej słyszeć, oni nie poszli za ogólnym przykładem. Rada Chilona wydała się też roztropną. Stojąc przy bramie mogli uważać na wszystkich wychodzących. Ursusa zaś nietrudno było rozpoznać po wzroście i postawie.\\r\\n\\r\\n— Pójdziemy za nimi — rzekł Chilo — zobaczymy, do jakiego domu wchodzą, jutro zaś, a raczej dziś jeszcze, otoczysz, panie, wszystkie wejścia do domu niewolnikami i zabierzesz ją.\\r\\n\\r\\n— Nie! — rzekł Winicjusz.\\r\\n\\r\\n— Co chcesz uczynić, panie?\\r\\n\\r\\n— Wejdziemy za nią do domu i porwiemy ją natychmiast: wszak podjąłeś się tego, Krotonie?\\r\\n\\r\\n— Tak jest — rzekł lanista — i oddaję ci się, panie, jako niewolnik, jeśli nie złamię krzyża temu bawołowi, który jej strzeże.\\r\\n\\r\\nLecz Chilo począł odradzać i zaklinać ich na wszystkich bogów, ażeby tego nie czynili. Przecie Kroto miał być wzięty tylko dla obrony, na wypadek, gdyby ich poznano, nie dla porwania dziewicy. Biorąc ją we dwóch tylko, sami narażą się na śmierć i co więcej, mogą ją wypuścić z rąk, a wówczas ona skryje się w innym miejscu lub opuści Rzym. I co uczynią? Dlaczego nie działać na pewno, po co narażać siebie na zgubę i całe przedsięwzięcie na los niepewny?\\r\\n\\r\\nWinicjusz, mimo że z największym wysiłkiem wstrzymywał się, by zaraz na cmentarzu nie pochwycić Ligii w ramiona, czuł jednak, że Grek ma słuszność, i byłby może podał ucho jego radom, gdyby nie Kroto, któremu chodziło o nagrodę.\\r\\n\\r\\n— Każ, panie, milczeć temu staremu capowi — rzekł — albo pozwól mi spuścić pięść na jego głowę. Raz w Buxentum, dokąd mnie na igrzyska sprowadził Lucjusz Saturninus, napadło na mnie w gospodzie siedmiu pijanych gladiatorów i żaden nie wyszedł z całymi żebrami. Nie mówię, żeby dziewicę porywać teraz, spośród tłumu, bo mogliby nam rzucić pod nogi kamienie, ale gdy raz będzie w domu, porwę ci ją i zaniosę, dokąd chcesz.\\r\\n\\r\\nWinicjusz ucieszył się słuchając tych słów i odrzekł:\\r\\n\\r\\n— Tak się stanie, na Herkulesa! Jutro moglibyśmy jej nie znaleźć wypadkiem w domu, gdybyśmy zaś rzucili między nich popłoch, uprowadziliby ją niechybnie.\\r\\n\\r\\n— Ten Lig wydaje mi się strasznie silny! — jęknął Chilo.\\r\\n\\r\\n— Nie tobie każą trzymać mu ręce — odpowiedział Kroto.\\r\\n\\r\\nMusieli jednak czekać jeszcze długo i kury poczęły piać na przedświt, nim ujrzeli wychodzącego z bramy Ursusa, a z nim Ligię. Towarzyszyło im kilka innych osób. Chilonowi wydało się, że rozpoznaje między nimi Wielkiego Apostoła, obok niego szedł drugi starzec, znacznie niższy wzrostem, dwie niemłode niewiasty i pacholę, które świeciło latarnią. Za tą garstką szedł tłum liczący ze dwieście osób. Winicjusz, Chilo i Kroto pomieszali się z owym tłumem.\\r\\n\\r\\n— Tak, panie — rzekł Chilo — twoja dziewica znajduje się pod możną opieką. To on z nią jest, Wielki Apostoł, bo patrz, jak ludzie klękają przed nim na przodzie.\\r\\n\\r\\nLudzie rzeczywiście klękali, ale Winicjusz nie patrzył na nich. Nie tracąc ani na chwilę z oczu Ligii myślał tylko o jej porwaniu i przywykłszy w wojnach do wszelkiego rodzaju podstępów, układał sobie w głowie z żołnierską ścisłością cały plan porwania. Czuł, że krok, na który się ważył, był zuchwały, ale wiedział dobrze, że zuchwałe napady zwykle kończą się powodzeniem.\\r\\n\\r\\nDroga była jednak długa, więc chwilami myślał także o przepaściach, jakie wykopała między nim a Ligią ta dziwna nauka, którą ona wyznawała. Rozumiał teraz wszystko, co się w przeszłości stało, i rozumiał, dlaczego się stało. Był na to dość przenikliwym. Oto on dotąd Ligii nie znał. Widział w niej cudną nad wszystkie dziewczynę, do której zapaliły się jego zmysły, teraz zaś poznał, że ta nauka czyniła z niej jakąś różną od innych kobiet istotę i że nadzieja, aby ją także pociągnęły zmysły, żądza, bogactwo, rozkosz, jest czczym złudzeniem. Pojął nareszcie to, czego obaj z Petroniuszem nie rozumieli, że owa nowa religia wszczepiała w duszę coś nie znanego temu światu, w którym żył, i że Ligia, gdyby go nawet kochała, nic ze swych chrześcijańskich prawd dla niego nie poświęci; że jeśli istnieje dla niej rozkosz, to całkiem odmienna od tej, za jaką ubiegał się on i Petroniusz, i dwór cezara, i cały Rzym. Każda inna z kobiet, które znał, mogła zostać jego kochanką, ta chrześcijanka mogła być tylko ofiarą.\\r\\n\\r\\nI myśląc o tym doznawał piekącego bólu i gniewu, czuł zaś zarazem, że ów gniew jest bezsilnym. Porwać Ligię wydawało mu się rzeczą możliwą i tego był prawie pewien, ale również pewien był, że wobec nauki on sam, jego męstwo, jego potęga są niczym i że z nią sobie nie poradzi. Ów rzymski trybun wojskowy, przekonany, że ta siła miecza i pięści, która zawładnęła światem, zawsze nim władać będzie, po raz pierwszy w życiu ujrzał, że poza nią może być jeszcze coś innego, więc ze zdumieniem zadawał sobie pytanie: co to jest?\\r\\n\\r\\nI nie umiał sobie jasno odpowiedzieć, przez głowę przelatywały mu tylko obrazy cmentarza, zebranego tłumu i Ligii, zasłuchanej całą duszą w słowa starca opowiadającego o męce, śmierci i zmartwychwstaniu Boga-człowieka, który odkupił świat i obiecał mu szczęście po drugiej stronie Styksu.\\r\\n\\r\\nGdy zaś o tym myślał, w głowie jego powstawał chaos.\\r\\n\\r\\nLecz z owego zamętu wyprowadziły go narzekania Chilona, który począł biadać na swoje losy: był przecie zgodzony do odszukania Ligii, którą też z niebezpieczeństwem życia odszukał i wskazał ją. Ale czegóż od niego chcą więcej? Czy się podejmował ją porywać, i kto mógł nawet wymagać czegoś podobnego od kaleki pozbawionego dwóch palców, od człowieka starego, oddanego rozmyślaniom, nauce i cnocie? Co się stanie, jeśli pan tak dostojny, jak Winicjusz, poniesie jakowy szwank przy porywaniu dziewicy? Zapewne, że bogowie powinni czuwać nad wybranymi, ale czyż nie trafiają się nieraz takie rzeczy, jakby bogowie grywali w bierki, zamiast patrzeć, co się na świecie dzieje. Fortuna, jak wiadomo, ma zawiązane oczy, więc nie widzi nawet we dnie, a cóż dopiero w nocy. Niechże się coś stanie, niechże ten niedźwiedź ligijski rzuci na szlachetnego Winicjusza kamieniem od żaren, beczką wina albo co gorzej, wody, któż zaręczy, czy na biednego Chilona zamiast nagrody nie spadnie odpowiedzialność? On, biedny mędrzec, przywiązał się też do szlachetnego Winicjusza jak Arystoteles do Aleksandra Macedońskiego i gdyby przynajmniej szlachetny Winicjusz oddał mu tę kieskę, którą w jego oczach zatknął za pas, wychodząc z domu, byłoby za co, w razie nieszczęścia, wezwać natychmiast pomocy lub przejednać samych chrześcijan. O! dlaczego nie chcą słuchać rad starca, które dyktuje roztropność i doświadczenie?\\r\\n\\r\\nWinicjusz usłyszawszy to wydobył kieskę zza pasa i rzucił ją między palce Chilonowi.\\r\\n\\r\\n— Masz i milcz.\\r\\n\\r\\nGrek poczuł, że była niezwykle ciężka, i nabrał odwagi.\\r\\n\\r\\n— Cała moja nadzieja w tym — rzekł — że Herkules lub Tezeusz trudniejszych jeszcze dokonywali czynów, czymże zaś jest mój osobisty, najbliższy przyjaciel, Kroto, jeśli nie Herkulesem? Ciebie zaś, dostojny panie, nie nazwę półbogiem, albowiem jesteś całym bogiem, i nadal nie zapomnisz o słudze ubogim a wiernym, którego potrzeby trzeba od czasu do czasu opatrywać, albowiem sam on, gdy raz zagłębi się w księgi, nie dba o nic zupełnie… Jakieś kilka staj ogrodu i domek, choćby z najmniejszym portykiem dla chłodu w lecie, byłoby czymś godnym takiego dawcy. Tymczasem będę podziwiał z dala wasze bohaterskie czyny, wzywał Jowisza, aby wam sprzyjał, w razie czego zaś narobię takiego hałasu, że pół Rzymu rozbudzi się i przyjdzie wam w pomoc. Co za zła i nierówna droga! Oliwa wypaliła się w latarce i gdyby Kroto, który równie jest szlachetny, jak silny, chciał mnie wziąć na ręce i donieść aż do bramy, naprzód poznałby, czy łatwo uniesie dziewicę, po wtóre postąpiłby jak Eneasz, a w końcu zjednałby sobie wszystkich uczciwych bogów w takim stopniu, że o wynik przedsięwzięcia byłbym zupełnie spokojny.\\r\\n\\r\\n— Wolałbym nieść padlinę owcy zdechłej na krosty przed miesiącem — odparł lanista — ale jeśli oddasz mi tę kiesę, którą ci rzucił dostojny trybun, to poniosę cię aż do bramy.\\r\\n\\r\\n— Obyś wybił wielki palec u nogi! — odpowiedział Grek. — Takżeś to skorzystał z nauk tego czcigodnego starca, który przedstawiał ubóstwo i litość jako dwie najprzedniejsze cnoty?… Czyż ci nie nakazał wyraźnie miłować mnie? Widzę, że nigdy nie zrobię z ciebie nawet lada jakiego chrześcijanina i że łatwiej słońcu przeniknąć przez mury Mamertyńskiego więzienia niż prawdzie przez twoją czaszkę hipopotama.\\r\\n\\r\\nKroto zaś, który posiadał zwierzęcą siłę, ale natomiast nie posiadał żadnych ludzkich uczuć, rzekł:\\r\\n\\r\\n— Nie bój się! Chrześcijaninem nie zostanę! Nie chcę tracić kawałka chleba!\\r\\n\\r\\n— Tak, ale gdybyś miał choć początkowe wiadomości z filozofii, wiedziałbyś, że złoto jest marnością!\\r\\n\\r\\n— Pójdź do mnie z filozofią, a ja ci dam tylko jedno uderzenie głową w brzuch i zobaczymy, kto wygra.\\r\\n\\r\\n— To samo mógł powiedzieć wół do Arystotelesa — odparł Chilo.\\r\\n\\r\\nNa świecie szarzało. Brzask powłóczył bladą barwą zręby murów. Przydrożne drzewa, budynki i rozrzucone tu i ówdzie pomniki grobowe poczęły się wychylać z cienia. Droga nie była już zupełnie pusta. Przekupnie jarzyn zdążali na otwarcie bram, prowadząc osły i muły obładowane warzywem; gdzieniegdzie skrzypiały wozy, na których wieziono zwierzynę. Na drodze i po obu stronach leżała przy samej ziemi lekka mgła, zwiastująca pogodę. Ludzie, widziani z nieco większej odległości, wyglądali w tej mgle jak duchy. Winicjusz wpatrywał się w wysmukłą postać Ligii, która, w miarę jak brzask się powiększał, czyniła się coraz bardziej srebrzystą.\\r\\n\\r\\n— Panie — rzekł Chilo — ubliżyłbym ci, gdybym przewidywał, że twoja hojność skończy się kiedykolwiek, lecz teraz, gdyś mi zapłacił, nie możesz mnie posądzać, abym przemawiał tylko dla mej korzyści. Otóż radzę ci raz jeszcze, abyś dowiedziawszy się, w którym domu mieszka boska Ligia, wrócił do siebie po niewolników i lektykę i nie słuchał tej słoniowej trąby, Krotona, który dlatego tylko podejmuje się sam porwać dziewicę, aby wycisnąć twoją kapsę jak worek twarogu.\\r\\n\\r\\n— Masz u mnie uderzenie pięścią między łopatki, to znaczy, że zginiesz — odezwał się Kroto.\\r\\n\\r\\n— Masz u mnie diotę kefalońskiego wina, to znaczy, że zdrów będę — odrzekł Grek.\\r\\n\\r\\nWinicjusz nie odpowiedział nic, albowiem zbliżyli się do bramy, przy której dziwny widok uderzył ich oczy. Oto dwóch żołnierzy klękło, gdy przechodził Apostoł, on zaś trzymał przez chwilę ręce na ich żelaznych szyszakach, a potem uczynił nad nimi znak krzyża. Młodemu patrycjuszowi nigdy nie przyszło dotąd na myśl, że już i między żołnierzami mogą być chrześcijanie, i ze zdumieniem pomyślał, że jak w palącym się mieście pożar ogarnia coraz nowe domy, tak ta nauka z każdym dniem obejmuje widocznie coraz nowe dusze i szerzy się nad wszelkie ludzkie pojęcie. Uderzyło go też to i ze względu na Ligię, przekonał się bowiem, że gdyby była chciała uciec z miasta, znaleźliby się strażnicy, którzy sami ułatwiliby jej potajemnie wyjście. Błogosławił też w tej chwili wszystkim bogom, że się tak nie stało.\\r\\n\\r\\nPrzebywszy niezabudowane miejsca, znajdujące się za murem, gromadki chrześcijan poczęły się rozpraszać. Trzeba było teraz iść za Ligią dalej i ostrożniej, by nie zwrócić na się uwagi. Chilo począł też narzekać na rany i strzykanie w nogach i pozostawał coraz bardziej w tyle, czemu Winicjusz nie sprzeciwiał się, sądząc, że obecnie tchórzliwy a niedołężny Grek nie będzie mu już potrzebny. Byłby mu nawet pozwolił ruszyć, gdzie by chciał, jednakże zacnego mędrca wstrzymywała przezorność, ale parła widocznie ciekawość, szedł bowiem ciągle za nimi, a nawet chwilami przybliżał się, powtarzając swoje poprzednie rady oraz czyniąc przypuszczenia, że starzec towarzyszący Apostołowi, gdyby nie wzrost nieco za niski, mógłby być Glaukiem.\\r\\n\\r\\nSzli jednak jeszcze długo, aż na Zatybrze, i słońce było już bliskie wschodu, gdy gromadka, w której była Ligia, rozdzieliła się. Apostoł, stara kobieta i pacholę udali się wzdłuż i w górę rzeki, starzec zaś niższego wzrostu, Ursus i Ligia wsunęli się w wąski vicus i uszedłszy jeszcze ze sto kroków, weszli do sieni domu, w którym były dwa sklepy: jeden oliwny, drugi ptasznika.\\r\\n\\r\\nChilo, który szedł o jakie pięćdziesiąt kroków za Winicjuszem i Krotonem, stanął zaraz jak wryty i przycisnąwszy się do muru począł na nich psykać, aby do niego wrócili.\\r\\n\\r\\nOni zaś uczynili to, bo należało się naradzić.\\r\\n\\r\\n— Idź — rzekł mu Winicjusz — i obacz, czy ten dom nie wychodzi drugą stroną na inną ulicę.\\r\\n\\r\\nChilon, mimo iż poprzednio narzekał na rany w nogach, skoczył tak żywo, jakby przy kostkach miał skrzydełka Merkurego, i za chwilę powrócił.\\r\\n\\r\\n— Nie — rzekł — wyjście jest jedno.\\r\\n\\r\\nPo czym złożył ręce:\\r\\n\\r\\n— Na Jowisza, Apollina, Westę, Kibelę, Izys i Ozyrysa, na Mitrę, Baala i wszystkie bogi ze Wschodu i Zachodu, zaklinam cię, panie, zaniechaj tego zamiaru… Posłuchaj mnie…\\r\\n\\r\\nLecz nagle urwał, gdyż spostrzegł, że twarz Winicjusza pobladła ze wzruszenia, oczy zaś jego skrzyły się jak źrenice wilka. Dość było na niego spojrzeć, by zrozumieć, iż nic w świecie nie powstrzyma go od przedsięwzięcia. Kroto począł nabierać oddechu w swą herkulesową pierś i kiwać swą nierozwiniętą czaszką w obie strony, jak czynią niedźwiedzie zamknięte w klatce. Zresztą nie znać było na jego twarzy najmniejszego niepokoju.\\r\\n\\r\\n— Ja wejdę pierwszy! — rzekł.\\r\\n\\r\\n— Pójdziesz za mną — rzekł rozkazującym głosem Winicjusz.\\r\\n\\r\\nI po chwili zniknęli obaj w ciemnej sieni.\\r\\n\\r\\nChilo skoczył do rogu najbliższej uliczki i jął wyzierać zza węgła czekając, co się stanie.\\r\\n\\r\\n\\r\\n\\r\\nRozdział dwudziesty drugi\\r\\n\\r\\nWinicjusz dopiero w sieni zrozumiał całą trudność przedsięwzięcia. Dom był duży, kilkopiętrowy, jeden z takich, jakich tysiące budowano w Rzymie w widokach zysku z najmu mieszkań, zwykle zaś budowano tak pośpiesznie i licho, że nie było niemal roku, aby kilka z nich nie zapadło się na głowy mieszkańców. Były to prawdziwe ule, zbyt wysokie i zbyt wąskie, pełne komórek i zakamarków, w których gnieździła się ludność uboga, a zarazem nader liczna. W mieście, w którym wiele ulic nie miało nazw, domy owe nie miały numerów; właściciele powierzali pobór komornego niewolnikom, ci jednak, nie obowiązani przez władzę miejską do podawania imion mieszkańców, częstokroć nie znali ich sami. Dopytać się o kogoś w takim domu bywało nieraz niezmiernie trudno, zwłaszcza gdy przy bramie nie było odźwiernego.\\r\\n\\r\\nWinicjusz z Krotonem przez długą, podobną do korytarza sień dostali się na wąskie, zabudowane z czterech stron podwórko, stanowiące rodzaj wspólnego dla całego domu atrium, z fontanną w środku, której strumień spadał w kamienną misę, wmurowaną w ziemię. Przy wszystkich ścianach biegły w górę zewnętrzne schody, częścią kamienne, częścią drewniane, prowadzące do galerii, z których wchodziło się do mieszkań. Na dole były również mieszkania, niektóre zaopatrzone w drewniane drzwi, inne oddzielone od podwórza tylko za pomocą wełnianych, po większej części wystrzępionych i podartych lub połatanych zasłon.\\r\\n\\r\\nGodzina była wczesna i na podwórku żywej duszy. Widocznie w całym domu spali jeszcze wszyscy, z wyjątkiem tych, którzy wrócili z Ostrianum.\\r\\n\\r\\n— Co uczynimy, panie? — spytał Kroton zatrzymując się.\\r\\n\\r\\n— Czekajmy tu; może się ktoś zjawi — odrzekł Winicjusz. — Nie trzeba, by nas widziano na podwórzu.\\r\\n\\r\\nLecz zarazem myślał, że rada Chilona była praktyczną. Gdyby się miało kilkudziesięciu niewolników, można było obsadzić bramę, która zdawała się być jedynym wyjściem, i przetrząsnąć wszystkie mieszkania, tak zaś należało od razu trafić do mieszkania Ligii, inaczej bowiem chrześcijanie, których zapewne w tym domu nie brakło, mogli ją ostrzec, że jej szukają. Z tego względu było niebezpiecznym i rozpytywanie się obcych osób. Winicjusz przez chwilę namyślał się, czy nie wrócić się po niewolników, gdy wtem spod jednej z zasłon zamykających dalsze mieszkania wyszedł człowiek z sitem w ręku i zbliżył się do fontanny.\\r\\n\\r\\nMłody człowiek na pierwszy rzut oka poznał Ursusa.\\r\\n\\r\\n— To Lig! — szepnął Winicjusz.\\r\\n\\r\\n— Czy mam zaraz połamać mu kości?\\r\\n\\r\\n— Czekaj.\\r\\n\\r\\nUrsus nie dostrzegł ich, albowiem stali w mroku sieni, i począł spokojnie opłukiwać w wodzie jarzyny napełniające sito. Widocznym było, że po całej nocy spędzonej na cmentarzu zamierzał przygotować z nich śniadanie. Po chwili, ukończywszy swą czynność, wziął mokre sito i zniknął z nim razem za zasłoną. Kroton i Winicjusz ruszyli za nim, sądząc, że wpadną wprost do mieszkania Ligii.\\r\\n\\r\\nWięc zdziwienie ich było niepomierne, gdy spostrzegli, że zasłona oddzielała od podwórza nie mieszkanie, ale drugi ciemny korytarz, na końcu którego widać było ogródek, złożony z kilku cyprysów, kilku mirtowych krzaków, i mały domek, przylepiony do ślepej tylnej ściany innej kamienicy.\\r\\n\\r\\nObaj zrozumieli natychmiast, że jest to dla nich okoliczność pomyślna. Na podwórzu mogło powstać zbiegowisko wszystkich mieszkańców, ustronność zaś domku ułatwiała przedsięwzięcie. Prędko uwiną się z obrońcami, a raczej z Ursusem, po czym z porwaną Ligią równie prędko dostaną się na ulicę, a tam już dadzą sobie rady. Prawdopodobnie nikt ich nie zaczepi, gdyby ich zaczepiono, powiedzą, że chodzi o zbiegłą zakładniczkę cezara, w ostatnim zaś razie Winicjusz da się poznać wigilom i wezwie ich pomocy.\\r\\n\\r\\nUrsus wchodził już prawie do domku, gdy szelest kroków zwrócił jego uwagę, więc przystanął, a ujrzawszy dwóch ludzi złożył sito na balustradzie i zawrócił ku nim.\\r\\n\\r\\n— A czego tu szukacie? — spytał.\\r\\n\\r\\n— Ciebie! — odparł Winicjusz.\\r\\n\\r\\nPo czym zwróciwszy się do Krotona zawołał prędkim, cichym głosem:\\r\\n\\r\\n— Zabij!\\r\\n\\r\\nKroto rzucił się jak tygrys i w jednej chwili, zanim Lig zdołał się opamiętać lub rozpoznać nieprzyjaciół, chwycił go w swoje stalowe ramiona.\\r\\n\\r\\nLecz Winicjusz zbyt był pewien jego nadludzkiej siły, by czekać na koniec walki, więc pominąwszy ich skoczył ku drzwiom domku, pchnął je i znalazł się w ciemnej nieco izbie, rozświeconej jednak przez ogień palący się na kominie. Blask tego płomienia padał wprost na twarz Ligii. Drugą osobą siedzącą przy ognisku był ów starzec, który towarzyszył dziewczynie i Ursusowi w drodze z Ostrianum.\\r\\n\\r\\nWinicjusz wpadł tak nagle, że zanim Ligia mogła go rozpoznać, chwycił ją wpół i uniósłszy w górę, rzucił się znów ku drzwiom. Starzec zdołał mu je wprawdzie zastąpić, lecz on, przycisnąwszy dziewczynę jednym ramieniem do piersi, odtrącił go drugą, wolną ręką. Kaptur spadł mu z głowy i wówczas na widok tej znajomej sobie, a straszliwej w tej chwili twarzy krew ścięła się w Ligii z przerażenia, a głos zamarł jej w gardle. Chciała wołać o pomoc i nie mogła. Również na próżno chciała uchwycić za ramę drzwi, by dać opór. Palce jej zesunęły się po kamieniu i byłaby straciła przytomność, gdyby nie okropny obraz, który uderzył jej oczy, gdy Winicjusz wypadł z nią do ogrodu.\\r\\n\\r\\nOto Ursus trzymał w ramionach jakiegoś człowieka, całkiem przegiętego w tył, z przechyloną głową i ustami we krwi. Ujrzawszy ich, raz jeszcze uderzył pięścią w tę głowę i w jednym mgnieniu oka skoczył, jak rozjuszony zwierz, ku Winicjuszowi.\\r\\n\\r\\n„Śmierć!” — pomyślał młody patrycjusz.\\r\\n\\r\\nA potem usłyszał, jakby przez sen, okrzyk Ligii: „Nie zabijaj!” — następnie uczuł, że coś, jakby piorun, rozwiązało jego ręce, którymi ją obejmował, wreszcie ziemia zakręciła się z nim i światło dnia zgasło w jego oczach.\\r\\n\\r\\nChilo jednakże, ukryty za węgłem narożnika, czekał, co się stanie, albowiem ciekawość walczyła w nim ze strachem. Myślał również, że jeśli im się uda porwać Ligię, to dobrze będzie być przy Winicjuszu. Urbana nie obawiał się już, był bowiem także pewny, że Kroto go zabije. Natomiast liczył, że w razie gdyby na pustych dotąd ulicach zaczęło się tworzyć zbiegowisko, gdyby chrześcijanie lub jacykolwiek ludzie chcieli stawić opór Winicjuszowi, tedy on przemówi do nich jako przedstawiciel władzy, jako wykonawca woli cezara, a w ostatnim razie wezwie wigilów na pomoc młodemu patrycjuszowi przeciw ulicznej hołocie i tym zaskarbi sobie nowe łaski. W duszy sądził zawsze, że postępek Winicjusza jest nieroztropny, bacząc jednak na straszliwą siłę Krotona, przypuszczał, że może się udać. „Gdyby było z nimi źle, sam trybun będzie niósł dziewczynę, a Kroto utoruje mu drogę”. Czas jednakże dłużył mu się, niepokoiła go cisza sieni, na którą z daleka spoglądał.\\r\\n\\r\\n„Jeśli nie trafią do jej kryjówki, a naczynią hałasu, to ją spłoszą”.\\r\\n\\r\\nI myśl o tym nie była mu zresztą przykrą, rozumiał bowiem, że w takim razie będzie znów potrzebny Winicjuszowi i znów potrafi z niego wycisnąć pokaźną ilość sestercji.\\r\\n\\r\\n— Cokolwiek uczynią — mówił sobie — dla mnie uczynią, choć żaden się tego nie domyśla… Bogowie, bogowie, pozwólcie mi tylko…\\r\\n\\r\\nI nagle urwał, zdawało mu się bowiem, że coś wychyliło się z sieni, więc przycisnąwszy się do muru, począł patrzeć, tamując dech w piersiach.\\r\\n\\r\\nI nie mylił się, z sieni bowiem wysunęła się do wpół jakaś głowa i poczęła się rozglądać dookoła.\\r\\n\\r\\nPo chwili jednak znikła.\\r\\n\\r\\n„To Winicjusz albo Kroto — pomyślał Chilo — ale jeśli porwali dziewkę, dlaczego ona nie krzyczy i po co wyglądają na ulicę? Ludzi i tak muszą napotkać, bo nim dojdą do Karynów, ruch się zrobi na mieście. Co to? Na wszystkich bogów nieśmiertelnych!…”\\r\\n\\r\\nI nagle resztki włosów zjeżyły mu się na głowie.\\r\\n\\r\\nWe drzwiach pokazał się Ursus z przewieszonym przez ramię ciałem Krotona i rozejrzawszy się raz jeszcze, począł z nim biec pustą ulicą ku rzece.\\r\\n\\r\\nChilo uczynił się przy murze tak płaski jak kawał tynku.\\r\\n\\r\\n„Zginąłem, jeśli mnie dojrzy!” — pomyślał.\\r\\n\\r\\nLecz Ursus przebiegł szybko koło narożnika i zniknął za następnym domem. Chilo zaś, nie czekając dłużej, począł biec w głąb poprzecznej uliczki, dzwoniąc zębami z przerażenia i z chyżością, która by nawet w młodzieńcu mogła dziwić.\\r\\n\\r\\n„Jeśli wracając dojrzy mnie z daleka, to dogna i zabije — mówił sobie. — Ratuj mnie, Zeusie, ratuj, Apollinie, ratuj, Hermesie, ratuj, Boże chrześcijan! Opuszczę Rzym, wrócę do Mezembrii, ale ocalcie mnie z rąk tego demona”.\\r\\n\\r\\nI ten Lig, który zabił Krotona, wydawał mu się w tej chwili rzeczywiście jakąś nadludzką istotą. Biegnąc myślał, że to może być jaki bóg, który wziął na siebie postać barbarzyńcy. W tej chwili wierzył we wszystkich bogów świata i we wszystkie mity, z których drwił zwykłego czasu. Przelatywało mu także przez głowę, że Krotona mógł zabić Bóg chrześcijan, i włosy zjeżały mu się znów na głowie na myśl, że zadarł z taką potęgą.\\r\\n\\r\\nDopiero przebiegłszy kilka zaułków i spostrzegłszy jakichś robotników idących z dala naprzeciw, uspokoił się nieco. W piersiach brakło mu już tchu, siadł więc na progu domu i począł rogiem płaszcza obcierać pokryte potem czoło.\\r\\n\\r\\n„Stary jestem i potrzebuję spokoju” — rzekł.\\r\\n\\r\\nLudzie, idący naprzeciw, skręcili na jakąś boczną uliczkę i znów ogarnęła go pustka. Miasto spało jeszcze. Rankami ruch czynił się wcześniej właśnie w zamożniejszych dzielnicach, gdzie niewolnicy bogatych domów zmuszeni byli wstawać do dnia, w tych zaś, które zamieszkiwała ludność wolna, żywiona kosztem państwa, zatem próżniacza, budzono się, zwłaszcza w zimie, dość późno. Chilo, przesiedziawszy czas jakiś na progu, uczuł dojmujący chłód, więc powstał i przekonawszy się, że nie zgubił kieski, którą dostał od Winicjusza, wolniejszym już krokiem skierował się ku rzece.\\r\\n\\r\\n— Może obaczę gdzie ciało Krotona — mówił sobie. — Bogowie! Ten Lig, jeśli jest człowiekiem, mógłby w ciągu jednego roku zarobić miliony sestercji, albowiem jeśli Krotona udusił jak szczenię, to któż mu się oprze? Za każde wystąpienie na arenie dano by mu złota tyle, ile sam waży. Lepiej on strzeże tej dziewki niż Cerber piekła. Ale niech go też to piekło pochłonie! Nie chcę mieć z nim do czynienia. Zanadto jest kościsty. Co tu jednak począć? Stała się rzecz straszna. Jeśli on takiemu Krotonowi połamał kości, to pewno i dusza Winicjusza kwili tam nad tym przeklętym domem, czekając pogrzebu. Na Kastora! To przecie patrycjusz, przyjaciel cezara, krewny Petroniusza, pan znany w całym Rzymie i trybun wojskowy. Śmierć jego nie ujdzie im na sucho… Gdybym też na przykład udał się do obozu pretorianów albo do wigilów?…\\r\\n\\r\\nTu zamilkł i począł się namyślać, lecz po chwili rzekł:\\r\\n\\r\\n— Biada mi! Któż wprowadził go do tego domu, jeśli nie ja?… Jego wyzwoleńcy i niewolnicy wiedzą, żem do niego przychodził, a niektórzy wiedzą, w jakim celu. Co będzie, gdy posądzą mnie, żem umyślnie wskazał mu dom, w którym spotkała go śmierć? Choćby pokazało się potem w sądzie, żem jej nie chciał, i tak powiedzą, żem ja jej przyczyną… A to przecie patrycjusz, więc w żadnym razie nie ujdzie mi to bezkarnie. Ale gdybym milczkiem opuścił Rzym i przeniósł się gdzieś daleko, to podałbym się w tym większe podejrzenie.\\r\\n\\r\\nI tak, i tak było źle. Chodziło tylko o to, by wybrać złe mniejsze. Rzym był ogromnym miastem, a jednak Chilon uczuł, że może mu być w nim za ciasno. Bo każdy inny mógłby pójść wprost do prefekta wigilów, opowiedzieć, co się stało, i choćby padło na niego jakoweś podejrzenie, czekać spokojnie na śledztwo. Ale cała przeszłość Chilona była tego rodzaju, że wszelka bliższa znajomość bądź z prefektem miasta, bądź z prefektem wigilów musiałaby nań sprowadzić nader poważne kłopoty, a zarazem uzasadnić wszelkie podejrzenia, jakie by przyjść mogły do głowy urzędnikom.\\r\\n\\r\\nZ drugiej strony, uciec było to utwierdzić Petroniusza w mniemaniu, że Winicjusz został zdradzony i zamordowany skutkiem zmowy. Owóż Petroniusz był człowiek potężny, który mógł mieć na rozkazy policję w całym państwie i który niechybnie postarałby się odnaleźć winowajców choćby na krańcach świata. Jednakże Chilonowi przyszło do głowy, czyby nie udać się wprost do niego i nie opowiedzieć mu, co się zdarzyło. Tak! był to najlepszy sposób. Petroniusz był człowiekiem spokojnym i Chilo mógł być pewnym przynajmniej tego, że go wysłucha do końca. Petroniusz, który znał sprawę od początku, łatwiej też uwierzyłby w niewinność Chilona niż prefekci.\\r\\n\\r\\nŻeby jednak udać się do niego, trzeba było wiedzieć na pewno, co stało się z Winicjuszem, Chilo zaś tego nie wiedział. Widział wprawdzie Liga skradającego się do rzeki z ciałem Krotona, ale nic więcej. Winicjusz mógł być zabitym, ale mógł też być rannym lub schwytanym. Teraz dopiero przyszło Chilonowi do głowy, że chrześcijanie zapewne nie ośmieliliby się zabić człowieka tak potężnego, augustianina i wysokiego urzędnika wojskowego, albowiem tego rodzaju postępek mógł ściągnąć na nich ogólne prześladowanie. Prawdopodobniejszym było, że zatrzymali go przemocą, aby dać czas Ligii do ponownego ukrycia się w innym miejscu.\\r\\n\\r\\nMyśl ta napełniła Chilona otuchą.\\r\\n\\r\\n„Jeśli ten ligijski smok nie rozdarł go w pierwszym zapędzie, tedy jest żywy, a jeśli jest żywy, tedy sam da świadectwo, żem go nie zdradził, a wówczas nie tylko nic mi nie grozi, ale (o Hermesie, licz znów na dwie jałówki!) otwiera się przede mną nowe pole… Mogę dać znać jednemu z wyzwoleńców, gdzie ma szukać pana, a czy on uda się do prefekta, czy nie, to jego rzecz, bylebym ja się do niego nie udawał… Mogę także pójść do Petroniusza i liczyć na nagrodę… Szukałem Ligii, teraz będę szukał Winicjusza, a potem znów Ligii… Trzeba jednak naprzód wiedzieć, czy żyw, czy zabit”.\\r\\n\\r\\nTu przeszło mu przez głowę, że mógłby nocą udać się do piekarza Demasa i spytać o to Ursusa. Ale myśl tę porzucił natychmiast. Wolał nie mieć nic do czynienia z Ursusem. Mógł słusznie przypuszczać, że jeśli Ursus nie zabił Glauka, to widocznie został przestrzeżony przez któregoś ze starszych chrześcijańskich, któremu wyznał swój zamiar, że to sprawa nieczysta i że chciał go do niej namówić jakiś zdrajca. Zresztą na samo wspomnienie Ursusa Chilona przebiegał dreszcz po całym ciele. Natomiast pomyślał, że wieczorem wyśle Eurycjusza po wieści do tego domu, w którym wypadek się zdarzył. Tymczasem potrzebował pożywić się, wykąpać i wypocząć. Niespana noc, droga do Ostrianum i ucieczka z Zatybrza strudziły go istotnie nad wszelką miarę.\\r\\n\\r\\nJedna rzecz pocieszała go stale: oto, że miał przy sobie dwie kieski: tę, którą Winicjusz dał mu w domu, i tę, którą mu rzucił w powrotnej drodze z cmentarza. Ze względu też na tę szczęśliwą okoliczność, jak również ze względu na wszelkie wzruszenia, przez jakie przeszedł, postanowił zjeść obficiej i napić się lepszego wina niż zwykle.\\r\\n\\r\\nI gdy wreszcie nadeszła godzina otwarcia winiarni, uczynił to w mierze tak znacznej, iż zapomniał o kąpieli. Chciało mu się przede wszystkim spać i senność odjęła mu siły do tego stopnia, że wrócił zupełnie chwiejnym krokiem do swego mieszkania na Suburze, gdzie czekała go zakupiona za Winicjuszowe pieniądze niewolnica.\\r\\n\\r\\nTam, wszedłszy do ciemnego jak lisia jama cubiculum, rzucił się na posłanie i zasnął w jednej chwili.\\r\\n\\r\\nZbudził się dopiero wieczorem, a raczej zbudziła go niewolnica wzywając go, by wstawał, albowiem ktoś szuka go i chce się z nim widzieć w pilnej sprawie.\\r\\n\\r\\nCzujny Chilo oprzytomniał w jednej chwili, zarzucił naprędce płaszcz z kapturem i kazawszy się niewolnicy usunąć na bok, wyjrzał naprzód ostrożnie na zewnątrz.\\r\\n\\r\\nI zmartwiał! Albowiem przez drzwi cubiculum ujrzał olbrzymią postać Ursusa.\\r\\n\\r\\nNa ów widok uczuł, że nogi i głowa jego stają się zimne jak lód, serce przestaje bić w piersiach, po krzyżu chodzą roje mrówek… Czas jakiś nie mógł przemówić, następnie jednak, szczękając zębami, rzekł, a raczej wyjęczał:\\r\\n\\r\\n— Syro! Nie ma mnie… nie znam… tego… dobrego człowieka…\\r\\n\\r\\n— Powiedziałam mu, że jesteś i że śpisz, panie — odrzekła dziewczyna — on zaś żądał, by cię rozbudzić…\\r\\n\\r\\n— O bogi!… Każę cię…\\r\\n\\r\\nLecz Ursus, jakby zniecierpliwiony zwłoką, zbliżył się do drzwi cubiculum i schyliwszy się wsadził do wnętrza głowę.\\r\\n\\r\\n— Chilonie Chilonidesie! — rzekł.\\r\\n\\r\\n— Pax tecum! Pax, pax! — odpowiedział Chilon. — O najlepszy z chrześcijan! Tak! Jestem Chilonem, ale to omyłka… Nie znam cię!\\r\\n\\r\\n— Chilonie Chilonidesie — powtórzył Ursus. — Pan twój, Winicjusz, wzywa cię, abyś się do niego udał wraz ze mną.\\r\\n\\r\\n\\r\\n\\r\\nRozdział dwudziesty trzeci\\r\\n\\r\\nWinicjusza obudził dotkliwy ból. W pierwszej chwili nie mógł zrozumieć, gdzie jest i co się z nim dzieje. W głowie czuł szum i oczy jego były zakryte jakby mgłą. Stopniowo jednak wracała mu przytomność i wreszcie przez ową mgłę dojrzał trzech schylonych nad sobą ludzi. Dwóch rozpoznał: jeden był Ursus, drugi — ten starzec, którego obalił unosząc Ligię. Trzeci, zupełnie obcy, trzymał jego lewą rękę i dotykając jej wzdłuż łokcia aż do ramienia i obojczyka, zadawał mu właśnie ból tak straszny, iż Winicjusz sądząc, że to jest jakiś rodzaj dokonywanej nad nim zemsty, rzekł przez zaciśnięte zęby:\\r\\n\\r\\n— Zabijcie mnie.\\r\\n\\r\\nLecz oni nie zdawali się uważać na jego słowa, jakby nie słyszeli ich lub jakby je poczytywali za zwykły jęk cierpienia. Ursus, ze swoją zatroskaną, a zarazem groźną twarzą barbarzyńcy, trzymał pęki białych szmat podartych na długie pasy, starzec zaś mówił do człowieka, który naciskał ramię Winicjusza:\\r\\n\\r\\n— Glauku, jestżeś pewny, że ta rana w głowie nie jest śmiertelna?\\r\\n\\r\\n— Tak jest, cny Kryspie — odpowiedział Glaukus. — Służąc jako niewolnik na flocie, a potem mieszkając w Neapolis, opatrywałem wiele ran, i z zysków, jakie mi przynosiło to zajęcie, wykupiłem wreszcie siebie i swoich… Rana w głowie jest lekka. Gdy ten człowiek (tu wskazał głową na Ursusa) odebrał młodzieńcowi dziewczynę i pchnął go na mur, ów widocznie, padając, zasłonił się ręką, którą wybił i złamał, ale przez to ocalił głowę — i życie.\\r\\n\\r\\n— Niejednego już z braci miałeś w swej opiece — odpowiedział Kryspus — i słyniesz jako biegły lekarz… Dlatego to posłałem po ciebie Ursusa.\\r\\n\\r\\n— Który po drodze wyznał mi, iż jeszcze wczoraj gotów był mnie zabić.\\r\\n\\r\\n— Ale pierwej niż tobie wyznał swój zamiar mnie — ja zaś, który znam ciebie i twoją miłość do Chrystusa, wytłumaczyłem mu, że nie ty jesteś zdrajcą, ale ów nieznajomy, który go do zabójstwa chciał namówić.\\r\\n\\r\\n— To był zły duch, ale ja wziąłem go za anioła — odrzekł z westchnieniem Ursus.\\r\\n\\r\\n— Kiedy indziej opowiesz mi to — rzekł Glaukus — ale teraz musimy myśleć o rannym.\\r\\n\\r\\nI to rzekłszy począł nastawiać ramię Winicjusza, który mimo iż Kryspus skrapiał mu twarz wodą, mdlał ciągle z bólu. Była to zresztą szczęśliwa dla niego okoliczność, nie czuł bowiem nastawiania nogi ani opasywania złamanego ramienia, które Glaukus ujął w dwie wklęsłe deseczki, a następnie obwiązał szybko i silnie, aby je unieruchomić.\\r\\n\\r\\nLecz po dokonaniu operacji rozbudził się znowu — i ujrzał nad sobą Ligię.\\r\\n\\r\\nStała tuż przy jego łóżku, trzymając przed sobą miedziane wiaderko z wodą, w której Glaukus zanurzał od czasu do czasu gąbkę i zwilżał nią jego głowę.\\r\\n\\r\\nWinicjusz patrzył i oczom nie wierzył. Zdawało mu się, że to sen albo gorączka stawia przed nim drogie widmo — i po długiej dopiero chwili zdołał wyszeptać:\\r\\n\\r\\n— Ligio…\\r\\n\\r\\nNa jego głos wiaderko zadrżało w jej ręku, lecz zwróciła na niego oczy pełne smutku.\\r\\n\\r\\n— Pokój z tobą! — odrzekła z cicha.\\r\\n\\r\\nI stała z wyciągniętymi przed się rękoma, z twarzą pełną litości i żalu.\\r\\n\\r\\nOn zaś patrzył na nią, jakby chcąc napełnić nią źrenice tak, aby po zamknięciu powiek obraz jej został mu pod nimi. Patrzył na jej twarz, bledszą i szczuplejszą niż dawniej, na skręty ciemnych włosów, na ubogi ubiór robotnicy; patrzył tak uporczywie, że aż pod wpływem jego wzroku jej śnieżne czoło poczęło różowieć — i naprzód pomyślał, że ją kocha zawsze, a po wtóre, że ta jej bladość i to jej ubóstwo są jego dziełem, że on to wypędził ją z domu, gdzie ją kochano i gdzie ją otaczał dostatek i wygody, a wtrącił do tej mizernej izby i odział w ten nędzny płaszcz z ciemnej wełny.\\r\\n\\r\\nPonieważ zaś pragnąłby ją odziać w najdroższe złotogłowy i we wszystkie klejnoty świata, więc zdjęło go zdumienie, trwoga, litość — i żal tak wielki, że byłby jej do nóg padł, gdyby mógł się poruszyć.\\r\\n\\r\\n— Ligio — rzekł — nie pozwoliłaś mnie zabić.\\r\\n\\r\\nA ona odpowiedziała ze słodyczą:\\r\\n\\r\\n— Niech Bóg wróci ci zdrowie.\\r\\n\\r\\nDla Winicjusza, który miał poczucie i tych krzywd, które jej dawniej wyrządził, i tej, którą chciał wyrządzić świeżo, był w słowach Ligii prawdziwy balsam. Zapomniał w tej chwili, że przez jej usta może mówić chrześcijańska nauka, a czuł tylko, że mówi umiłowana kobieta i że w odpowiedzi jej jest jakaś osobista tkliwość i wprost nadludzka dobroć, która wstrząsa nim do głębi duszy. Jak poprzednio z bólu, tak teraz osłabł ze wzruszenia. Ogarnęła go jakaś niemoc, zarazem ogromna i słodka. Doznał takiego wrażenia, jakby się zapadał gdzieś w otchłań, ale czuł przy tym, że mu jest dobrze — i że jest szczęśliwy. Myślał też w tej chwili osłabienia, że stoi nad nim bóstwo.\\r\\n\\r\\nTymczasem Glaukus skończył obmywać ranę w jego głowie i przyłożył do niej maść gojącą. Ursus zabrał miednik z rąk Ligii, ona zaś, wziąwszy przygotowaną na stole czarę z wodą pomieszaną z winem, przyłożyła ją do ust rannego. Winicjusz wypił chciwie, po czym doznał ogromnej ulgi. Po dokonanym opatrunku ból prawie minął. Rany i stłuczenia poczęły tężeć. Wróciła mu zupełna przytomność.\\r\\n\\r\\n— Daj mi pić jeszcze — rzekł.\\r\\n\\r\\nLigia odeszła z próżną czarą do drugiej izby, natomiast Kryspus, po krótkich słowach zamienionych z Glaukiem, zbliżył się do łóżka i rzekł:\\r\\n\\r\\n— Winicjuszu, Bóg nie pozwolił ci popełnić złego uczynku, ale zachował cię przy życiu, byś opamiętał się w duszy. Ten, wobec którego człowiek jest tylko prochem — podał cię bezbronnego w ręce nasze, lecz Chrystus, w którego wierzymy, kazał nam miłować nawet nieprzyjaciół. Więc opatrzyliśmy twoje rany i jako rzekła Ligia, będziemy modlić się, aby Bóg wrócił ci zdrowie, ale dłużej nad tobą czuwać nie możemy. Zostań więc w spokoju i pomyśl, czyli godziłoby ci się prześladować dłużej Ligię, którą pozbawiłeś opiekunów, dachu — i nas, którzyśmy ci dobrym za złe wypłacili?\\r\\n\\r\\n— Chcecie mnie opuścić? — spytał Winicjusz.\\r\\n\\r\\n— Chcemy opuścić ten dom, w którym może nas dosięgnąć prześladowanie prefekta miasta. Towarzysz twój został zabity, ty zaś, który jesteś możnym między swymi, leżysz ranny. Nie z naszej to winy się stało, ale na nas musiałby spaść gniew prawa…\\r\\n\\r\\n— Prześladowania się nie bójcie — rzekł Winicjusz. — Ja was osłonię.\\r\\n\\r\\nKryspus nie chciał mu odpowiedzieć, że chodzi im nie tylko o prefekta i policję, ale że nie mając zaufania i do niego także, chcą zabezpieczyć Ligię przed dalszym jego pościgiem.\\r\\n\\r\\n— Panie — rzekł — prawa twoja ręka jest zdrowa — więc oto tabliczki i styl: napisz do sług, aby przyszli do ciebie dziś wieczór z lektyką i odnieśli cię do twego domu, w którym ci będzie wygodniej niż wśród naszego ubóstwa. My tu mieszkamy u biednej wdowy, która wkrótce nadejdzie z synem swoim — i owo pacholę odniesie twój list, my zaś musimy wszyscy szukać innego schronienia.\\r\\n\\r\\nWinicjusz pobladł, pojął bowiem, że chcą go rozłączyć z Ligią i że gdy straci ją ponownie, to może nigdy w życiu jej nie ujrzeć… Rozumiał wprawdzie, że zaszły między nią i nim rzeczy wielkie, na mocy których, chcąc ją posiąść, musi szukać jakichś nowych dróg, o których nie miał jeszcze czasu myśleć. Rozumiał również, że cokolwiek by powiedział tym ludziom — choćby im zaprzysiągł, że wróci Ligię Pomponii Grecynie, to mają prawo mu nie uwierzyć i nie uwierzą. Przecie mógł to uczynić już dawniej; przecie mógł, zamiast prześladować Ligię, udać się do Pomponii — i przysiąc jej, że się pościgu wyrzeka, a w takim razie sama Pomponia byłaby odszukała i zabrała na powrót dziewczynę. — Nie! Czuł, że żadne tego rodzaju przyrzeczenia nie zdołają ich wstrzymać i żadna uroczysta przysięga nie zostanie przyjęta, tym bardziej że nie będąc chrześcijaninem mógłby im chyba przysiąc na bogów nieśmiertelnych, w których sam nie bardzo wierzył, a których oni uważali za złe duchy.\\r\\n\\r\\nPragnął jednak rozpaczliwie przejednać i Ligię, i tych jej opiekunów — jakimkolwiek sposobem, na to zaś potrzebował czasu. Chodziło mu także o to, by choć kilka dni patrzeć na nią. Jak tonącemu każdy odłam deski lub wiosła wydaje się zbawieniem, tak i jemu wydawało się, iż przez te kilka dni zdoła może powiedzieć coś takiego, co go do niej zbliży, że może coś obmyśli, że może coś zajdzie pomyślnego.\\r\\n\\r\\nWięc zebrawszy myśli rzekł:\\r\\n\\r\\n— Posłuchajcie mnie, chrześcijanie. Wczoraj byłem wraz z wami na Ostrianum i słuchałem waszej nauki, ale choćbym jej nie znał, wasze uczynki przekonałyby mnie, iż jesteście ludzie uczciwi i dobrzy. Powiedzcie owej wdowie, która zamieszkuje ten dom, aby została w nim, wy zostańcie także i mnie pozwólcie zostać. Niech ten człowiek (tu zwrócił wzrok na Glauka), który jest lekarzem lub przynajmniej zna się na opatrywaniu ran, powie, czy można mnie dziś przenosić. Jestem chory i mam złamane ramię, które musi choć kilka dni zostać nieruchome — i dlatego oświadczam wam, iż nie ruszę się stąd, chyba mnie przemocą wyniesiecie.\\r\\n\\r\\nTu przerwał, bo w rozbitej jego piersi zbrakło oddechu, Kryspus zaś rzekł:\\r\\n\\r\\n— Nikt, panie, nie użyje przeciw tobie przemocy, my tylko uniesiemy stąd nasze głowy.\\r\\n\\r\\nNa to nieprzywykły do oporu młody człowiek zmarszczył brwi i rzekł:\\r\\n\\r\\n— Pozwól mi odetchnąć.\\r\\n\\r\\nPo chwili zaś począł znów mówić:\\r\\n\\r\\n— O Krotona, którego zdusił Ursus, nikt nie zapyta, miał dziś jechać do Benewentu, dokąd wezwał go Watyniusz, wszyscy więc będą myśleli, że wyjechał. Gdyśmy weszli z Krotonem do tego domu, nie widział nas nikt prócz jednego Greka, który był z nami w Ostrianum. Powiem wam, gdzie mieszka, sprowadźcie mi go — ja zaś nakażę mu milczenie, albowiem jest to człowiek przeze mnie płatny. Do domu mego napiszę list, żem wyjechał także do Benewentu. Gdyby Grek już dał znać prefektowi, oświadczę mu, żem Krotona sam zabił i że on to złamał mi rękę. Tak uczynię, na cienie ojca i matki mojej! — a więc możecie tu pozostać bezpiecznie, gdyż włos nie spadnie z żadnej głowy. Sprowadźcie mi prędko Greka, który zwie się Chilo Chilonides!\\r\\n\\r\\n— Więc Glaukus zostanie przy tobie, panie — rzekł Kryspus — i wraz z wdową będzie miał pieczę nad tobą.\\r\\n\\r\\nWinicjusz zmarszczył brwi jeszcze silniej.\\r\\n\\r\\n— Uważ, stary człowieku, co powiem — rzekł. — Winienem ci wdzięczność i wydajesz się dobrym i uczciwym człowiekiem, ale nie mówisz mi tego, co masz na dnie duszy. Ty się obawiasz, bym nie wezwał moich niewolników i nie kazał im zabrać Ligii? Zali tak nie jest?\\r\\n\\r\\n— Tak jest! — odrzekł z pewną surowością Kryspus.\\r\\n\\r\\n— Tedy zważ, że z Chilonem będę rozmawiał przy was i że przy was napiszę list do domu, iżem wyjechał — i że innych posłańców, jak wy, później nie znajdę… Rozważ to sam i nie drażnij mnie dłużej.\\r\\n\\r\\nTu wzburzył się i twarz skurczyła mu się z gniewu, po czym jął mówić w uniesieniu:\\r\\n\\r\\n— Zaliś ty myślał, że ja się zaprę, iż chcę pozostać dlatego, by ją widzieć?… Głupi by odgadł, choćbym się zaparł. Ale przemocą nie będę jej więcej brał… Tobie zaś powiem co innego. Jeśli ona tu nie zostanie, to tą zdrową ręką pozrywam wiązania z ramienia, nie przyjmę jadła ni napoju i niech śmierć moja spadnie na ciebie i na twoich braci. Czemuś mnie opatrywał, czemuś nie kazał mnie zabić?\\r\\n\\r\\nI pobladł z gniewu i osłabienia. Lecz Ligia, która z drugiej izby słyszała całą rozmowę i która była pewną, iż Winicjusz spełni to, co zapowiada, zlękła się jego słów. Nie chciała za nic jego śmierci. Raniony i bezbronny budził w niej tylko litość, nie strach. Od czasu ucieczki żyjąc wśród ludzi pogrążonych w ciągłym upojeniu religijnym, rozmyślających tylko o ofiarach, poświęceniach i miłosierdziu bez granic, sama upoiła się tym nowym tchnieniem do tego stopnia, że zastąpiło ono dla niej dom, rodzinę, stracone szczęście i zarazem uczyniło z niej jedną z takich dziewic chrześcijanek, które zmieniły później starą duszę świata. Winicjusz zbyt zaważył w jej losach i zbyt się jej narzucił, by mogła o nim zapomnieć. Myślała o nim po całych dniach i nieraz prosiła Boga o taką chwilę, w której, idąc za tchnieniem nauki, mogłaby mu wypłacić się dobrem za złe, miłosierdziem za prześladowanie, złamać go, zdobyć dla Chrystusa i zbawić. A teraz zdawało się jej właśnie, że taka chwila nadeszła i że modlitwy jej zostały wysłuchane.\\r\\n\\r\\nZbliżyła się więc do Kryspusa z twarzą jakby natchnioną i poczęła mówić tak, jakby przez nią mówił głos jakiś inny:\\r\\n\\r\\n— Kryspie, niech on zostanie między nami i my pozostaniemy z nim, dopóki Chrystus go nie uzdrowi.\\r\\n\\r\\nA stary prezbiter, przywykły szukać we wszystkim tchnień Bożych, widząc jej egzaltację pomyślał zaraz, że może mówi przez nią moc wyższa, i uląkłszy się w sercu, pochylił swą głowę.\\r\\n\\r\\n— Niech się tak stanie, jak mówisz — rzekł.\\r\\n\\r\\nNa Winicjuszu, który przez cały czas nie spuszczał jej z oczu, to szybkie posłuszeństwo Kryspa uczyniło dziwne i przejmujące wrażenie. Wydało mu się, że Ligia jest między chrześcijanami jakąś Sybillą czy kapłanką, którą otacza cześć i posłuch. I mimo woli poddał się także tej czci. Do miłości, jaką czuł, przyłączyła się teraz jakby pewna obawa, wobec której miłość sama stawała się czymś niemal zuchwałym. Nie umiał przy tym oswoić się z myślą, że stosunek ich został zmieniony, że teraz nie ona od jego, ale on zależy od jej woli, że leży oto chory, złamany, że przestał być siłą napastniczą — zdobywczą i że jest jakby bezbronnym dzieckiem na jej opiece. Dla jego natury dumnej i samowolnej stosunek podobny względem każdej innej istoty byłby upokorzeniem — tym razem jednak nie tylko nie odczuł upokorzenia, ale był jej wdzięczny jak swojej pani. Były to poczucia w nim niesłychane, które dniem przedtem nie chciałyby mu się w głowie pomieścić i które zdumiewałyby go nawet w tej jeszcze chwili, gdyby umiał sobie jasno zdać z nich sprawę. Lecz on nie pytał teraz, dlaczego tak jest, jakby to było rzeczą zupełnie naturalną, czuł się tylko szczęśliwy, że zostaje.\\r\\n\\r\\nI chciał jej dziękować — z wdzięcznością i jeszcze z jakimś uczuciem tak dalece mu nie znanym, że go nawet nazwać nie umiał, ponieważ było po prostu pokorą. Lecz poprzednie uniesienie wyczerpało go tak, że nie mógł mówić i dziękował jej tylko oczyma, w których świeciła radość, że zostaje przy niej i że będzie mógł na nią patrzeć jutro, pojutrze, może długo. Radość tę mieszała mu tylko obawa, by nie stracić tego, co zyskał, tak wielka, że gdy Ligia podała mu znów po chwili wody i gdy chwyciła go przy tym ochota, by objąć jej dłoń — bał się tego uczynić, bał się — on, ten sam Winicjusz, który na uczcie u cezara całował przemocą jej usta, a po jej ucieczce obiecał sobie, że będzie ją za włosy włóczył do cubiculum lub każe ją smagać.\\r\\n\\r\\n\\r\\n\\r\\nRozdział dwudziesty czwarty\\r\\n\\r\\nLecz począł się również obawiać, by jakaś niewczesna pomoc z zewnątrz nie zburzyła mu radości. Chilo mógł dać znać o jego zniknięciu prefektowi miasta lub wyzwoleńcom w domu — a w takim razie wtargnięcie wigilów było prawdopodobne. Przez głowę przeleciała mu wprawdzie myśl, że wówczas mógłby kazać pochwycić Ligię i zamknąć ją w swoim domu, lecz czuł, że tego uczynić nie powinien — i nie zdoła. Był człowiekiem samowolnym, zuchwałym i dość zepsutym, a w potrzebie nieubłaganym, nie był jednakże ni Tygellinem, ni Neronem. Życie wojskowe pozostawiło mu pewne poczucie sprawiedliwości, wiary i tyle sumienia, iż rozumiał, że taki postępek byłby czymś potwornie podłym. Byłby może wreszcie zdolny dopuścić się go w napadzie złości i w pełni sił, ale w tej chwili był zarazem rozczulony i chory, więc chodziło mu o to tylko, by nikt nie stanął między nim a Ligią.\\r\\n\\r\\nZauważył zaś ze zdziwieniem, że od chwili gdy Ligia stanęła po jego stronie, ani ona sama, ani Kryspus nie żądają od niego żadnych zapewnień, tak jak gdyby byli pewni, że w razie potrzeby obroni ich jakaś moc nadprzyrodzona. Winicjusz, w którego głowie — od czasu jak słyszał w Ostrianum naukę i opowiadanie Apostoła — poczęła się plątać i zacierać różnica między rzeczami możliwymi a niemożliwymi, nie był także zbyt daleki od przypuszczenia, że tak by być mogło. Jednakże biorąc rzeczy trzeźwiej, sam przypomniał im, co mówił o Greku, i znów zażądał, by sprowadzono mu Chilona.\\r\\n\\r\\nKryspus zgodził się na to i postanowiono wysłać Ursusa. Winicjusz, który w ostatnich dniach przed Ostrianum często, lubo bez skutku, wysyłał był niewolników swych do Chilona, wskazał Ligowi dokładnie jego mieszkanie, po czym skreśliwszy kilka słów na tabliczce rzekł zwróciwszy się do Kryspa:\\r\\n\\r\\n— Daję tabliczkę, gdyż to jest człowiek podejrzliwy i chytry, który często, wzywany przeze mnie, kazał odpowiadać ludziom moim, że nie ma go w domu, czynił to zaś zawsze, gdy nie mając dla mnie dobrych nowin obawiał się mojego gniewu.\\r\\n\\r\\n— Bylem go znalazł, to go przyprowadzę, czy będzie chciał, czy nie — odpowiedział Ursus.\\r\\n\\r\\nPo czym wziąwszy płaszcz wyszedł spiesznie.\\r\\n\\r\\nOdnaleźć kogoś w Rzymie nie było łatwo, nawet przy najlepszych wskazówkach, ale Ursusowi pomagał w takich razach instynkt człowieka leśnego, a zarazem i wielka znajomość miasta, tak że po niejakim czasie znalazł się w mieszkaniu Chilona.\\r\\n\\r\\nNie poznał go jednak. Poprzednio widział go tylko raz w życiu, i do tego w nocy. Wreszcie tamten wyniosły i pewny siebie starzec, który go namawiał do zamordowania Glauka, tak był niepodobny do tego zgiętego we dwoje ze strachu Greka, że nikt nie mógł przypuścić, iż obaj stanowią jedną osobę. Chilo też, pomiarkowawszy, że Ursus patrzy na niego jak na człowieka zupełnie obcego, ochłonął z pierwszego wrażenia. Widok tabliczki z pismem Winicjusza uspokoił go jeszcze bardziej. Nie groziło mu przynajmniej podejrzenie, że wprowadził go umyślnie w zasadzkę. Pomyślał przy tym, że chrześcijanie nie zabili Winicjusza widocznie dlatego, że nie ośmielili się podnieść ręki na osobę tak znakomitą.\\r\\n\\r\\n„A zatem Winicjusz osłoni i mnie w potrzebie — rzekł sobie w duchu — albowiem nie wzywa mnie przecie po to, by mnie dać zabić”.\\r\\n\\r\\nNabrawszy więc nieco ducha, spytał:\\r\\n\\r\\n— Dobry człowieku, zali przyjaciel mój, szlachetny Winicjusz, nie przysłał po mnie lektyki? — Nogi mam popuchnięte i iść tak daleko nie mogę.\\r\\n\\r\\n— Nie — odrzekł Ursus — pójdziemy piechotą.\\r\\n\\r\\n— A jeśli odmówię?\\r\\n\\r\\n— Nie czyń tego, gdyż pójść musisz.\\r\\n\\r\\n— I pójdę, ale z własnej chęci. Inaczej nikt by mnie nie zmusił, albowiem jestem człowiekiem wolnym i przyjacielem prefekta miasta. Jako mędrzec, posiadam również sposoby na przemoc — i umiem zamieniać ludzi w drzewa i zwierzęta. Ale pójdę — pójdę! Wdzieję tylko płaszcz jeszcze nieco cieplejszy i kaptur, aby mnie nie poznali niewolnicy tej dzielnicy — inaczej bowiem zatrzymywaliby nas ustawicznie, aby całować moje ręce.\\r\\n\\r\\nTo rzekłszy nawdział inny płaszcz, na głowę zaś spuścił galicki obszerny kaptur, z obawy, by Ursus nie przypomniał sobie jego rysów, gdy wyjdą na większe światło.\\r\\n\\r\\n— Gdzie mnie prowadzisz? — spytał po drodze Ursusa.\\r\\n\\r\\n— Na Zatybrze.\\r\\n\\r\\n— Niedawno jestem w Rzymie i nigdy tam nie byłem, ale i tam żyją zapewne ludzie, którzy kochają cnotę.\\r\\n\\r\\nAle Ursus, który był człowiekiem naiwnym i który słyszał Winicjusza mówiącego, iż Grek był z nim na cmentarzu Ostrianum, a potem widział, gdy wchodzili z Krotonem do domu, w którym mieszkała Ligia, zatrzymał się na chwilę i rzekł:\\r\\n\\r\\n— Nie kłam, stary człowieku, albowiem dziś byłeś z Winicjuszem na Ostrianum i pod naszą bramą.\\r\\n\\r\\n— Ach! — rzekł Chilo — więc to wasz dom stoi na Zatybrzu? Od niedawna jestem w Rzymie i nie wiem dobrze, jak się zwą różne dzielnice. Tak jest, przyjacielu! Byłem pod waszą bramą i zaklinałem pod nią w imię cnoty Winicjusza, by nie wchodził. Byłem i w Ostrianum, a wiesz dlaczego? Oto od pewnego czasu pracuję nad nawróceniem Winicjusza i chciałem, aby posłuchał najstarszego z apostołów. Niech światło przeniknie do jego duszy i do twojej! Wszakże jesteś chrześcijaninem i wszak pragniesz, aby prawda zapanowała nad fałszem?\\r\\n\\r\\n— Tak jest — odrzekł z pokorą Ursus.\\r\\n\\r\\nChilonowi wróciła zupełnie odwaga.\\r\\n\\r\\n— Winicjusz jest to pan możny — rzekł — i przyjaciel cezara. Często on jeszcze słucha podszeptów złego ducha, ale gdyby choć włos spadł z jego głowy, cezar pomściłby się na wszystkich chrześcijanach.\\r\\n\\r\\n— Nas większa moc strzeże.\\r\\n\\r\\n— Słusznie! Słusznie! Ale co zamierzacie uczynić z Winicjuszem? — spytał z nowym niepokojem Chilon.\\r\\n\\r\\n— Nie wiem. Chrystus nakazuje miłosierdzie.\\r\\n\\r\\n— Toś wyśmienicie powiedział. Pamiętaj o tym zawsze, inaczej będziesz się skwarzył w piekle jak kiszka na patelni.\\r\\n\\r\\nUrsus westchnął. Chilo zaś pomyślał, że z tym straszliwym w chwili pierwszego porywu człowiekiem zrobiłby zawsze, co by chciał.\\r\\n\\r\\nWięc pragnąc wiedzieć, jak rzeczy odbyły się przy porywaniu Ligii, pytał dalej głosem surowego sędziego:\\r\\n\\r\\n— Jak postąpiliście z Krotonem? Mów i nie zmyślaj.\\r\\n\\r\\nUrsus westchnął po raz drugi:\\r\\n\\r\\n— Powie ci to Winicjusz.\\r\\n\\r\\n— To się znaczy, że pchnąłeś go nożem lub zabiłeś pałką?\\r\\n\\r\\n— Byłem bezbronny.\\r\\n\\r\\nGrek nie mógł jednak oprzeć się podziwowi nad nadludzką siłą barbarzyńcy.\\r\\n\\r\\n— Niech cię Pluto!… To jest, chciałem powiedzieć: niech ci Chrystus przebaczy!\\r\\n\\r\\nCzas jakiś szli w milczeniu, po czym Chilo rzekł:\\r\\n\\r\\n— Nie ja cię zdradzę, ale strzeż się wigilów.\\r\\n\\r\\n— Ja boję się Chrystusa, nie wigilów.\\r\\n\\r\\n— I to słusznie. Nie masz cięższej winy nad zabójstwo. Będę się za ciebie modlił, ale nie wiem, czy nawet moja modlitwa co wskóra — chyba że uczynisz ślub, iż nigdy w życiu nikogo nie tkniesz palcem.\\r\\n\\r\\n— Ja i tak nie zabijałem rozmyślnie — odpowiedział Ursus.\\r\\n\\r\\nChilo jednak, który pragnął się na wszelki wypadek zabezpieczyć, nie przestawał obrzydzać w dalszym ciągu zabójstwa Ursusowi i zachęcać go do wykonania ślubu. Wypytywał też i o Winicjusza, lecz Lig odpowiadał na jego pytania niechętnie, powtarzając, że z ust samego Winicjusza usłyszy to, co usłyszeć powinien. Rozmawiając w ten sposób, przebyli wreszcie daleką drogę dzielącą mieszkanie Greka od Zatybrza i znaleźli się przed domem. Serce Chilona poczęło znów bić niespokojnie. Ze strachu wydało mu się, że Ursus poczyna spoglądać na niego jakimś łakomym wzrokiem. „Mała mi pociecha — mówił sobie — jeśli mnie zabije niechcący, i wolałbym w każdym razie, aby go ruszył paraliż, a razem z nim i wszystkich Ligów, co daj, Zeusie, jeśli potrafisz”. Tak rozmyślając zatulał się coraz mocniej w swoją galicką gunię, powtarzając, iż boi się chłodu. Wreszcie, gdy przebywszy sień i pierwsze podwórze znaleźli się w korytarzu prowadzącym do ogródka domku, zatrzymał się nagle i rzekł:\\r\\n\\r\\n— Pozwól mi tchu nabrać, inaczej bowiem nie będę mógł rozmówić się z Winicjuszem i udzielić mu rad zbawiennych.\\r\\n\\r\\nTo rzekłszy stanął — gdyż jakkolwiek powtarzał sobie, że żadne niebezpieczeństwo mu nie grozi, jednakże na myśl, że stanie wśród tych tajemniczych ludzi, których widział w Ostrianum, nogi trzęsły się nieco pod nim.\\r\\n\\r\\nTymczasem z domku poczęły dochodzić uszu jego śpiewy.\\r\\n\\r\\n— Co to jest? — pytał.\\r\\n\\r\\n— Mówisz, żeś chrześcijaninem, a nie wiesz, że między nami jest zwyczaj po każdym posiłku wielbić Zbawiciela naszego śpiewaniem — odpowiedział Ursus. — Miriam z synem musiała już wrócić, a może i Apostoł jest z nimi, codziennie bowiem nawiedza wdowę i Kryspa.\\r\\n\\r\\n— Prowadź mnie wprost do Winicjusza.\\r\\n\\r\\n— Winicjusz jest w tej izbie, gdzie i wszyscy, bo ta jedna jest większa, a zresztą same ciemne cubicula, do których tylko spać chodzimy. Wejdźmy już — tam odpoczniesz.\\r\\n\\r\\nI weszli. W izbie było ciemnawo, wieczór był chmurny, zimowy, a płomień kilku kaganków niezupełnie rozpraszał mrok. Winicjusz raczej domyślił się, niż rozeznał w zakapturzonym człowieku Chilona, ten zaś ujrzawszy łoże w rogu izby i na nim Winicjusza, ruszył, nie patrząc na innych, wprost ku niemu — jakby w przekonaniu, że przy nim będzie mu najbezpieczniej.\\r\\n\\r\\n— O panie! czemuś nie słuchał moich rad! — zawołał składając ręce.\\r\\n\\r\\n— Milcz — rzekł Winicjusz — i słuchaj!\\r\\n\\r\\nTu począł patrzeć bystro w oczy Chilona i mówić z wolna a dobitnie, jakby chciał, by każde jego słowo zrozumiane było jako rozkaz i zostało raz na zawsze w Chilonowej pamięci:\\r\\n\\r\\n— Kroto rzucił się na mnie, by mnie zamordować i ograbić — rozumiesz! Wówczas zabiłem go, ci zaś ludzie opatrzyli rany, jakie otrzymałem w walce z nim.\\r\\n\\r\\nChilo od razu zrozumiał, że jeśli Winicjusz tak mówi, to chyba na mocy jakiegoś układu z chrześcijanami, a w takim razie chce, by mu wierzono. Poznał też to z jego twarzy, więc w jednej chwili, nie okazawszy ni powątpiewania, ni zdziwienia, podniósł oczy w górę i zawołał:\\r\\n\\r\\n— Łotr to był wierutny, panie! Wszakżem cię ostrzegał, byś mu nie ufał. Wszystkie moje nauki obijały się o jego głowę jak groch o ścianę. W całym Hadesie nie ma dla niego mąk dostatecznych. Bo kto nie może być uczciwym człowiekiem, ten poniekąd musi być łotrem; komuż zaś trudniej zostać uczciwym niż łotrowi? Ale żeby napadać na swego dobroczyńcę i pana tak wspaniałomyślnego… O, bogowie!…\\r\\n\\r\\nTu jednak wspomniał, że w czasie drogi przedstawiał się Ursusowi jako chrześcijanin — i umilkł.\\r\\n\\r\\nWinicjusz rzekł:\\r\\n\\r\\n— Gdyby nie sica, którą miałem ze sobą, byłby mnie zabił.\\r\\n\\r\\n— Błogosławię tę chwilę, w której doradziłem ci wziąć choć nóż.\\r\\n\\r\\nLecz Winicjusz zwrócił na Greka badawcze spojrzenie i spytał:\\r\\n\\r\\n— Coś czynił dziś?\\r\\n\\r\\n— Jak to? Czym ci, panie, nie powiedział, żem czynił śluby za twoje zdrowie?\\r\\n\\r\\n— I nic więcej?\\r\\n\\r\\n— I wybierałem się właśnie odwiedzić cię, gdy tamten dobry człowiek nadszedł. I powiedział mi, że mnie wzywasz.\\r\\n\\r\\n— Oto jest tabliczka. Pójdziesz z nią do mego domu, odnajdziesz mego wyzwoleńca i oddasz mu ją. Napisano jest na niej, żem wyjechał do Benewentu. Powiesz Demasowi od siebie, żem to uczynił dziś rano, wezwany pilnym listem przez Petroniusza.\\r\\n\\r\\nTu powtórzył z naciskiem:\\r\\n\\r\\n— Wyjechałem do Benewentu — rozumiesz?\\r\\n\\r\\n— Wyjechałeś, panie! Rano żegnałem cię przecie przy Porta Capena — i od czasu twego wyjazdu taka ogarnia mnie tęsknota, że jeśli twa wspaniałomyślność jej nie utuli, zakwilę się na śmierć, jak nieszczęsna żona Zethosa z żalu po Itylu.\\r\\n\\r\\nWinicjusz, lubo chory i nawykły do giętkości Greka, nie mógł jednak wstrzymać uśmiechu. Rad był przy tym, że Chilo w lot go zrozumiał, więc rzekł:\\r\\n\\r\\n— Zatem dopiszę, by ci łzy obtarto. Daj mi kaganek.\\r\\n\\r\\nChilo, uspokojony już zupełnie, wstał i uczyniwszy kilka kroków w stronę kominka, zdjął jeden z palących się na murku kaganków.\\r\\n\\r\\nLecz gdy kaptur zesunął się przy tej czynności z jego głowy i światło padło wprost na jego twarz, Glaukus zerwał się z ławy i zbliżywszy się szybko, stanął przed nim.\\r\\n\\r\\n— Nie poznajesz mnie, Cefasie? — spytał.\\r\\n\\r\\nI w głosie jego było coś tak strasznego, że dreszcz przebiegł wszystkich obecnych.\\r\\n\\r\\nChilo podniósł kaganek i upuścił go prawie w tej chwili na ziemię — po czym zgiął się we dwoje i począł jęczeć:\\r\\n\\r\\n— Nie jestem… nie jestem!… litości!\\r\\n\\r\\nGlaukus zaś zwrócił się w stronę wieczerzających i rzekł:\\r\\n\\r\\n— Oto jest człowiek, który zaprzedał i zgubił mnie i rodzinę moją!…\\r\\n\\r\\nHistoria jego była znaną i wszystkim chrześcijanom, i Winicjuszowi, który dlatego tylko nie domyślił się, kim jest ów Glaukus, że mdlejąc ustawicznie z bólu przy opatrunku, nazwiska jego nie słyszał. Lecz dla Ursusa krótka ta chwila, w połączeniu ze słowami Glauka, była jakby błyskawicą w ciemności. Rozpoznawszy Chilona, jednym skokiem znalazł się przy nim, chwycił go za ramiona i wygiąwszy je w tył, zawołał:\\r\\n\\r\\n— On to namówił mnie, bym zamordował Glauka!\\r\\n\\r\\n— Litości! — jęczał Chilo — oddam wam… Panie! — zawołał zwracając głowę do Winicjusza — ratuj mnie! Tobiem zaufał, wstaw się za mną… Twój list… odniosę. Panie! panie!…\\r\\n\\r\\nLecz Winicjusz, który najobojętniej ze wszystkich patrzył na to, co zaszło, raz dlatego, że wszystkie sprawy Greka były mu znane, a po wtóre, że serce jego nie znało, co to litość, rzekł:\\r\\n\\r\\n— Zakopcie go w ogrodzie: list poniesie kto inny.\\r\\n\\r\\nChilonowi wydało się, że słowa te są ostatecznym wyrokiem. Kości jego poczęły trzeszczeć w strasznych rękach Ursusa, oczy zachodziły łzami z bólu.\\r\\n\\r\\n— Na waszego Boga! litości! — wołał — jestem chrześcijaninem!…Pax vobiscum! jestem chrześcijaninem, a jeśli mi nie wierzycie, ochrzcijcie mnie jeszcze raz, jeszcze dwa, jeszcze dziesięć razy! Glauku, to pomyłka! Pozwólcie mi mówić! Uczyńcie mnie niewolnikiem… Nie zabijajcie mnie! Litości!…\\r\\n\\r\\nI głos jego, dławiony bólem, słabł coraz bardziej, gdy wtem za stołem podniósł się Apostoł Piotr, przez chwilę chwiał swą białą głową zniżając ją ku piersiom i oczy miał zamknięte, ale następnie otworzył je i rzekł wśród ciszy:\\r\\n\\r\\n— A oto powiedział nam Zbawiciel: „Jeśli by twój brat zgrzeszył przeciw tobie, strofuj go; a jeśli by żałował, odpuść mu. A jeśli by siedmkroć na dzień zgrzeszył przeciw tobie i siedmkroć nawrócił się k'tobie mówiąc: — Żal ci mi! — odpuść mu!”\\r\\n\\r\\nPo czym zapadła cisza jeszcze większa.\\r\\n\\r\\nGlaukus stał długi czas z twarzą nakrytą dłońmi, wreszcie odjął je i rzekł:\\r\\n\\r\\n— Cefasie, niech ci tak Bóg odpuści krzywdy moje, jako ja ci je w imię Chrystusa odpuszczam.\\r\\n\\r\\nA Ursus uwolniwszy ramiona Greka dodał zaraz:\\r\\n\\r\\n— Niech mi tak Zbawiciel będzie miłościwy, jako i ja ci odpuszczam.\\r\\n\\r\\nÓw upadł na ziemię i wsparty na niej rękoma, kręcił głową jak zwierz schwytany w sidła, rozglądając się naokół i czekając, skąd śmierć przyjdzie. Oczom i uszom jeszcze nie wierzył i nie śmiał spodziewać się przebaczenia.\\r\\n\\r\\nLecz z wolna wracała mu przytomność, tylko zsiniałe wargi trzęsły mu się jeszcze z przerażenia. Tymczasem Apostoł rzekł:\\r\\n\\r\\n— Odejdź w spokoju!\\r\\n\\r\\nChilo powstał, lecz nie mógł jeszcze przemówić. Mimo woli zbliżył się do łoża Winicjusza, jakby jeszcze szukając u niego opieki, albowiem nie miał dotąd czasu pomyśleć, że ów, jakkolwiek korzystał z jego usług i był poniekąd jego wspólnikiem, potępił go, gdy tymczasem ci właśnie, przeciw którym służył, przebaczyli. Myśl ta miała mu przyjść później. Obecnie we wzroku jego widać było tylko zdumienie i niedowierzanie. Jakkolwiek zmiarkował już, że mu przebaczono, chciał jednak jak najprędzej wynieść głowę spośród tych niepojętych ludzi, których dobroć przerażała go prawie równie, jak przerażałoby okrucieństwo. Zdawało mu się, że gdyby dłużej został, zaszłoby znów coś niespodzianego, więc stanąwszy nad Winicjuszem, począł mówić przerywanym głosem:\\r\\n\\r\\n— Daj, panie, list! Daj list!\\r\\n\\r\\nI porwawszy tabliczkę, którą mu podał Winicjusz, wybił jeden pokłon chrześcijanom, drugi choremu i chyłkiem, sunąc przy samej ścianie, wypadł za drzwi.\\r\\n\\r\\nW ogródku, gdy ogarnęła go ciemność, strach jeżył mu znów włosy na głowie, był bowiem pewny, że Ursus wypadnie za nim i zabije go wśród nocy. Byłby uciekał ze wszystkich sił, ale nogi odmówiły mu posłuszeństwa, po chwili zaś uczyniły się zupełnie bezwładne, albowiem Ursus istotnie stanął przy nim.\\r\\n\\r\\nChilo upadł twarzą na ziemię i począł jęczeć:\\r\\n\\r\\n— Urbanie… W imię Chrystusa…\\r\\n\\r\\nLecz Urban rzekł:\\r\\n\\r\\n— Nie bój się. Apostoł kazał mi wywieść cię za bramę, abyś nie zabłądził w ciemności, a jeślić sił brak, to odprowadzę cię do domu.\\r\\n\\r\\nChilo podniósł twarz.\\r\\n\\r\\n— Co mówisz? Co?… Nie zabijesz mnie?\\r\\n\\r\\n— Nie! nie zabiję cię, a jeślim chwycił cię zbyt silnie i nadwyrężył ci kości, to mi odpuść.\\r\\n\\r\\n— Pomóż mi wstać — rzekł Grek. — Nie zabijesz mnie? Co? Wyprowadź mnie na ulicę, dalej sam pójdę.\\r\\n\\r\\nUrsus podniósł go z ziemi jak piórko i postawił na nogach, potem zaś prowadził przez ciemne przejście na drugie podwórze, z którego wychodziło się do sieni i na ulicę. W korytarzu Chilo powtarzał znów w duszy: „Już po mnie!”, i dopiero gdy znaleźli się na ulicy, ochłonął i rzekł:\\r\\n\\r\\n— Dalej sam pójdę.\\r\\n\\r\\n— Pokój niech będzie z tobą!\\r\\n\\r\\n— I z tobą, i z tobą!… Daj mi odetchnąć.\\r\\n\\r\\nI po odejściu Ursusa odetchnął całą piersią. Rękoma macnął się po pasie i biodrach, jakby chcąc się przekonać, że żyje, i ruszył śpiesznym krokiem przed siebie.\\r\\n\\r\\nLecz uszedłszy kilkadziesiąt kroków stanął i rzekł:\\r\\n\\r\\n— Czemu jednak oni mnie nie zabili?\\r\\n\\r\\nI pomimo iż już z Eurycjuszem rozmawiał o nauce chrześcijańskiej, pomimo rozmowy nad rzeką z Urbanem i pomimo wszystkiego, co słyszał na Ostrianum, nie umiał znaleźć na to pytanie odpowiedzi.\\r\\n\\r\\n\\r\\n\\r\\nRozdział dwudziesty piąty\\r\\n\\r\\nWinicjusz również nie umiał zdać sobie sprawy z tego, co zaszło, i na dnie duszy prawie nie mniej zdumiony był od Chilona. Bo że z nim samym ludzie ci obeszli się tak, jak się obeszli, i zamiast pomścić się nad nim za napaść, opatrzyli troskliwie jego rany, przypisywał to w części nauce, którą wyznawali, bardziej Ligii, a po trochu i swemu wielkiemu znaczeniu. Ale postąpienie ich z Chilonem przechodziło wprost jego pojęcia o ludzkiej zdolności przebaczania. I jemu mimo woli nasuwało się na myśl pytanie: dlaczego oni nie zabili Greka? Wszakże mogli to uczynić bezkarnie. Ursus byłby go zakopał w ogrodzie lub nocą wyniósł do Tybru, który w owych czasach nocnych rozbojów, dokonywanych przez samego cezara, tak często wyrzucał rankami ciała ludzkie, iż nikt nawet nie dochodził, skąd się brały. Przy tym wedle Winicjusza chrześcijanie nie tylko mogli, ale powinni byli zabić Chilona. Litość nie była wprawdzie całkiem obcą temu światu, do którego należał młody patrycjusz. Ateńczycy wznieśli przecie jej ołtarz i długi czas opierali się wprowadzeniu do Aten walk gladiatorów. Bywało, że i w Rzymie zwyciężeni otrzymywali przebaczenie, jak na przykład Kalikratus, król Brytanów, który wzięty w niewolę za Klaudiusza i opatrzony przez tegoż suto, mieszkał swobodnie w mieście. Ale zemsta za krzywdy osobiste wydawała się Winicjuszowi, tak jak i wszystkim, słuszną i usprawiedliwioną. Niechanie jej było zgoła przeciwne jego duszy. Słyszał wprawdzie i on w Ostrianum, że należy miłować nawet nieprzyjaciół, uważał to jednak za jakąś teorię nie mającą w życiu znaczenia. I teraz jeszcze przechodziło mu przez głowę, że może nie zabito Chilona dlatego tylko, że była jakaś pora świąt lub jakaś kwadra księżyca, podczas której chrześcijanom nie godziło się zabijać. Słyszał, że bywają takie terminy, w których różnym narodom nie wolno nawet i wojny poczynać. Lecz dlaczego w takim razie nie oddano Greka w ręce sprawiedliwości, dlaczego Apostoł mówił, że gdyby ktoś siedemkroć zawinił, to siedemkroć należy mu przebaczyć, i dlaczego Glaukus powiedział Chilonowi: „Niech ci tak Bóg odpuści, jako ja ci odpuszczam”? A przecie Chilo wyrządził mu najstraszliwszą krzywdę, jaką człowiek człowiekowi może wyrządzić, i w Winicjuszu na samą myśl o tym, jak by postąpił z takim, kto by na przykład zabił Ligię, zawrzało serce jak ukrop; nie byłoby takich mąk, którymi by jej nie pomścił! A tamten przebaczył! I Ursus przebaczył także, on, który w istocie rzeczy mógł zabić w Rzymie, kogo by chciał, zupełnie bezkarnie, albowiem następnie potrzebował zabić tylko króla Nemoreńskiego gaju i zająć jego miejsce… Czyż człowiekowi, któremu nie oparł się Kroto, oparłby się piastujący tę godność gladiator, do której dochodziło się tylko przez zabójstwo poprzedniego „króla”? Jedna była tylko na te wszystkie pytania odpowiedź. Oto oni nie zabijali przez jakąś dobroć tak wielką, że podobnej nie było dotąd na świecie, i przez miłość do ludzi bezgraniczną, która nakazywała zapominać o sobie, o swoich krzywdach, o swoim szczęściu i swej niedoli — i żyć dla innych. Jaką zapłatę mieli ludzie ci za to odebrać, Winicjusz słyszał w Ostrianum, lecz nie mieściło mu się to w głowie. Czuł natomiast, że to życie ziemskie, połączone z obowiązkiem wyrzekania się wszystkiego, co jest dobrem i rozkoszą, na korzyść innych, musiałoby być nędzne. Toteż w tym, co o chrześcijanach w tej chwili myślał, obok największego zdumienia była i litość, i jakby cień pogardy. Wydało mu się, że to są owce, które muszą prędzej czy później być zjedzone przez wilki, jego zaś rzymska natura nie była zdolną zdobyć się na uznanie dla tych, którzy pozwalają się zjadać. Uderzyła go wszelako jedna rzecz. Oto po wyjściu Chilona jakaś głęboka radość rozjaśniła wszystkie twarze. Apostoł zbliżył się do Glauka i położywszy dłoń na jego głowie, rzekł:\\r\\n\\r\\n— Chrystus w tobie zwyciężył!\\r\\n\\r\\nÓw zaś wzniósł oczy ku górze tak ufne i pełne wesela, jakby zlało się na niego jakieś wielkie, niespodziane szczęście. Winicjusz, który byłby zrozumiał tylko radość z dokonanej zemsty, patrzył na niego rozszerzonymi przez gorączkę oczyma, trochę tak, jak patrzyłby na obłąkanego. Widział jednak, i widział nie bez wewnętrznego oburzenia, jak następnie Ligia przycisnęła swoje usta królewny do ręki tego człowieka, który z pozoru wyglądał na niewolnika, i zdawało mu się, że porządek tego świata odwraca się zupełnie. Potem nadszedł Ursus i jął opowiadać, jak wyprowadził Chilona na ulicę i jak prosił go o przebaczenie za krzywdę, jaką mógł wyrządzić jego kościom, za co Apostoł pobłogosławił i jego, a Kryspus oświadczył, że to jest dzień wielkiego zwycięstwa. Posłyszawszy o tym zwycięstwie Winicjusz stracił całkiem wątek myśli.\\r\\n\\r\\nLecz gdy Ligia podała mu znów po chwili napój chłodzący, zatrzymał na chwilę jej rękę i spytał:\\r\\n\\r\\n— To i ty mi przebaczyłaś?\\r\\n\\r\\n— My chrześcijanie. Nam nie wolno chować w sercu gniewu.\\r\\n\\r\\n— Ligio — rzekł wówczas — kimkolwiek jest twój Bóg, uczczę Go stuwołem dlatego tylko, że jest twoim.\\r\\n\\r\\nOna zaś rzekła:\\r\\n\\r\\n— Uczcisz Go w sercu, gdy Go pokochasz.\\r\\n\\r\\n— Dlatego tylko, że jest twoim… — powtórzył słabszym głosem Winicjusz.\\r\\n\\r\\nI przymknął powieki, albowiem opanowało go znów osłabienie.\\r\\n\\r\\nLigia odeszła, ale po chwili wróciła i stanąwszy blisko, pochyliła się nad nim, by się przekonać, czy śpi. Winicjusz odczuł jej bliskość i otworzywszy oczy uśmiechnął się, ona zaś położyła mu na nich lekko rękę, jakby chcąc go do snu nakłonić. Wówczas ogarnęła go wielka słodycz, ale zarazem czuł się mocniej chorym. I tak było w istocie. Noc już zrobiła się zupełna, a wraz z nią przyszła i silniejsza gorączka. Z tego powodu nie mógł zasnąć i wodził za Ligią wzrokiem, gdziekolwiek się ruszyła. Chwilami jednak zapadał w jakiś półsen, w którym widział i słyszał wszystko, co się naokół niego działo, ale w którym rzeczywistość mieszała się z gorączkowymi widzeniami. Zdawało mu się więc, że na jakimś starym, opuszczonym cmentarzu wznosi się świątynia w kształcie wieży, w której Ligia jest kapłanką. I oto nie spuszczał z niej oczu, ale widział ją na szczycie wieży, z lutnią w ręku, całą w świetle, podobną do tych kapłanek, które nocami śpiewały hymny na cześć księżyca, a które widywał na Wschodzie. On sam wspinał się z wielkim wysileniem po wężowatych schodach, by ją porwać, za nim zaś pełzł Chilon szczękając zębami z przerażenia i powtarzając: „Nie czyń tego, panie, bo to kapłanka, za którą On się pomści…” Winicjusz nie wiedział, kto był ów On, rozumiał jednakże, że idzie spełnić świętokradztwo, i czuł także przestrach niezmierny. Ale gdy doszedł do balustrady otaczającej szczyt wieży, przy Ligii stanął nagle Apostoł ze srebrną brodą i rzekł: „Nie podnoś na nią ręki, albowiem ona należy do mnie”. I rzekłszy to, począł z nią razem iść szlakiem księżycowego światła, jakby drogą ku niebu, on zaś, Winicjusz, wyciągnąwszy ku nim ręce począł ich błagać, by zabrali go ze sobą.\\r\\n\\r\\nTu rozbudził się, otrzeźwiał i począł patrzeć przed siebie. Ognisko na wysokim trzonie żarzyło się już słabiej, ale rzucało blask jeszcze dość żywy, oni zaś siedzieli wszyscy przed ogniem, grzejąc się, ponieważ noc była chłodna, a izba dość zimna. Winicjusz widział ich oddechy wychodzące z ust w kształcie pary. W środku siedział Apostoł, u jego kolan na niskim podnóżku Ligia, dalej Glaukus, Kryspus, Miriam, a na krańcach z jednej strony Ursus, z drugiej Nazariusz, syn Miriam, młode pacholę o ślicznej twarzy i długich, czarnych włosach, które spadały mu aż na ramiona.\\r\\n\\r\\nLigia słuchała z oczyma wzniesionymi ku Apostołowi i wszystkie głowy były zwrócone ku niemu, on zaś mówił coś półgłosem. Winicjusz począł patrzeć na niego z pewną zabobonną bojaźnią, mało co mniejszą od tego strachu, jakiego doznawał w gorączkowym widzeniu. Przeszło mu przez myśl, iż w gorączce czuł prawdę i że ten sędziwy przychodzień z dalekich brzegów rzeczywiście zabiera mu Ligię i prowadzi ją gdzieś w nieznane drogi. Był też pewny, że starzec o nim mówi, a może radzi, jak rozłączyć go z nią, zdawało się bowiem Winicjuszowi rzeczą niepodobną, by ktoś mógł mówić o czym innym, więc zebrawszy całą przytomność począł nasłuchiwać słów Piotra.\\r\\n\\r\\nLecz omylił się najzupełniej, Apostoł bowiem mówił znów o Chrystusie.\\r\\n\\r\\n„Oni tym imieniem tylko żyją!” — pomyślał Winicjusz.\\r\\n\\r\\nStarzec zaś opowiadał o pochwyceniu Chrystusa.\\r\\n\\r\\n— Przyszła rota i słudzy kapłańscy, aby Go chwycili. Gdy Zbawiciel spytał ich, kogo szukają, odpowiedzieli: „Jezusa Nazareńskiego!” Lecz gdy im rzekł: „Jam jest!” — padli na ziemię i nie śmieli na Niego podnieść ręki, i aż dopiero po powtórnym pytaniu chwycili Go.\\r\\n\\r\\nTu Apostoł przerwał i wyciągnąwszy ręce do ognia, rzekł:\\r\\n\\r\\n— Noc była chłodna jak dziś, ale zawrzało we mnie serce, więc wydobyłem miecz, by Go bronić, i uciąłem ucho sługi arcykapłana. I byłbym Go bronił więcej niż żywota własnego, gdyby mi nie był rzekł: „Włóż twój miecz do pochwy. Zali kielicha, który mi dał Ojciec, pić nie będę?…”\\r\\n\\r\\nWówczas Go pojmali i związali…\\r\\n\\r\\nTo rzekłszy przyłożył dłonie do czoła i umilkł, chcąc przed dalszym opowiadaniem moc wspomnień pokonać. Lecz Ursus, nie mogąc wytrzymać, zerwał się, żeleźcem poprawił ogień na trzonie, aż iskry sypnęły się złotym deszczem i płomień strzelił żywiej, po czym siadł i zawołał:\\r\\n\\r\\n— A niechby się stało, co chciało — hej!…\\r\\n\\r\\nLecz urwał nagle, gdyż Ligia położyła palec na ustach. Oddychał tylko rozgłośnie i znać było, że burzy się w duszy i że choć zawsze gotów całować stopy Apostoła, przecie tego jednego postępku uznać w duszy nie może, bo gdyby tak ot przy nim podniósł kto rękę na Zbawiciela, gdyby on był z nim tej nocy, oj, poleciałyżby wióry i z żołnierzy, i ze sług kapłańskich, i ze służebników… I aż oczy zaszły mu łzami na samą myśl o tym, zarazem z żalu i z dusznej rozterki, bo z jednej strony pomyślał, że nie tylko sam by Zbawiciela bronił, ale jeszcze skrzyknąłby mu w pomoc Ligów, chłopów na schwał, a z drugiej, że gdyby to uczynił, to okazałby nieposłuszeństwo Zbawicielowi i przeszkodził odkupieniu świata.\\r\\n\\r\\nWięc dlatego nie mógł powstrzymać łez.\\r\\n\\r\\nPo chwili Piotr, odjąwszy dłonie z czoła, począł opowiadać dalej, lecz Winicjusza opanował znów półsen gorączkowy. To, co teraz słyszał, pomieszało mu się z tym, co Apostoł opowiadał poprzedniej nocy w Ostrianum o owym dniu, w którym Chrystus ukazał się na brzegu Tyberiadzkiego Morza. Widział więc szeroko rozlaną toń, na niej łódź rybaczą, a w łodzi Piotra i Ligię. On sam płynął ze wszystkich sił za nimi, lecz ból w złamanym ramieniu przeszkadzał mu ich doścignąć. Burza jęła mu rzucać fale w oczy i począł tonąć wołając błagalnym głosem o ratunek. Wówczas Ligia uklękła przed Apostołem, on zaś zwrócił łódź i wyciągnął ku niemu wiosło, które on schwyciwszy wydostał się przy ich pomocy na łódź i upadł na jej dno. Lecz następnie zdawało mu się, że powstawszy ujrzał mnóstwo ludzi płynących za łodzią. Fale nakrywały pianą ich głowy; niektórym widać było już z odmętu tylko ręce, ale Piotr raz po raz ratował tonących i zabierał ich do łodzi, która rozszerzała się jakby cudem. Wkrótce wypełniły ją całe tłumy, tak wielkie jak te, które były zebrane w Ostrianum, a potem jeszcze większe. Winicjusz zdziwił się, jak się mogły w niej pomieścić, i wziął go strach, że pójdą na dno. Lecz Ligia poczęła go uspokajać i pokazywała mu jakieś światło na dalekim brzegu, do którego płynęli. Tu marzenia Winicjusza pomieszały się znów z tym, co słyszał w Ostrianum z ust Apostoła, jako się Chrystus objawił raz nad jeziorem. Więc teraz widział w owym nadbrzeżnym świetle jakąś postać, ku której Piotr sterował. I w miarę jak zbliżali się ku niej, pogoda czyniła się cichsza, toń gładsza, a światłość większa. Tłumy poczęły śpiewać hymn słodki, powietrze wypełniło się zapachem nardu; woda grała tęczą, jakby z dna przeglądały lilie i róże, a wreszcie łódź uderzyła łagodnie piersią o piasek. Wówczas Ligia wzięła go za rękę i rzekła: „Pójdź, zaprowadzę cię!” I wiodła go w światłość.\\r\\n\\r\\n……………………………….\\r\\n\\r\\nWinicjusz rozbudził się znowu, lecz marzenia jego rozpraszały się z wolna i nie od razu odzyskał poczucie rzeczywistości. Przez czas jakiś zdawało mu się jeszcze, że jest nad jeziorem i że otaczają go tłumy, wśród których, sam nie wiedząc dlaczego, począł szukać Petroniusza i zdziwił się, że go nie może odnaleźć. Żywe światło od komina, przy którym nie było już nikogo, otrzeźwiło go jednak zupełnie. Pieńki oliwne żarzyły się leniwie pod różowym popiołem, lecz za to szczapy pinii, których widocznie świeżo dorzucono na zarzewie, strzelały jasnym płomieniem i w blasku tym Winicjusz ujrzał Ligię siedzącą nie opodal od jego łóżka.\\r\\n\\r\\nWidok jej wzruszył go do głębi duszy. Pamiętał, że zeszłą noc spędziła w Ostrianum, a cały dzień krzątała się przy opatrunku, teraz zaś, gdy wszyscy udali się na spoczynek, ona jedna czuwała u jego łoża. Łatwo było zgadnąć, że musi być jednak zmęczona, albowiem siedząc nieruchomie oczy miała zamknięte. Winicjusz nie wiedział, czy śpi, czy pogrążona jest w myślach. Patrzył na jej profil, na spuszczone rzęsy, na ręce złożone na kolanach i w pogańskiej głowie jego poczęło się z trudem wykluwać pojęcie, że obok nagiej, pewnej siebie i dumnej ze swych kształtów piękności greckiej i rzymskiej, jest na świecie jakaś inna, nowa, ogromnie czysta, w której tkwi dusza.\\r\\n\\r\\nNie umiał zdobyć się na to, by ją nazwać chrześcijańską, myśląc jednak o Ligii nie mógł już oddzielić jej od nauki, którą wyznawała. Pojmował nawet, że jeśli wszyscy inni udali się na spoczynek, a Ligia jedna, ona, którą pokrzywdził, czuwała nad nim, to właśnie dlatego, że ta nauka tak nakazuje. Lecz myśl ta, przejmująca go podziwem dla nauki, była mu zarazem i przykrą. Wolałby był, by Ligia czyniła tak z miłości dla niego, dla jego twarzy, oczu, dla posągowych kształtów, słowem, dla tych wszystkich powodów, dla których nieraz obwijały się naokół jego szyi śnieżne ramiona greckie i rzymskie.\\r\\n\\r\\nNagle jednak poczuł, że gdyby ona była taka jak inne kobiety, to by mu już w niej czegoś nie dostawało. Wówczas zdumiał się i sam nie wiedział, co się z nim dzieje, albowiem spostrzegł, że i w nim poczynają powstawać jakieś nowe uczucia i nowe upodobania, obce światu, w którym żył dotąd.\\r\\n\\r\\nTymczasem ona otworzyła oczy i widząc, że Winicjusz na nią patrzy zbliżyła się ku niemu i rzekła:\\r\\n\\r\\n— Jestem przy tobie.\\r\\n\\r\\nA on odpowiedział:\\r\\n\\r\\n— Widziałem we śnie twoją duszę.\\r\\n\\r\\n\\r\\n\\r\\nRozdział dwudziesty szósty\\r\\n\\r\\nNazajutrz ocknął się osłabiony, ale z głową chłodną i bez gorączki. Zdawało mu się, iż rozbudził go szept rozmowy, ale gdy otworzył oczy, Ligii nie było przy nim, Ursus tylko, pochylony przed kominem, rozgrzebywał siwy popiół i szukał pod nim żaru, który znalazłszy począł rozdmuchiwać węgle tak, jakby czynił to nie ustami, ale miechem kowalskim. Winicjusz przypomniawszy sobie, że człowiek ów zgniótł wczoraj Krotona, przypatrywał się z zajęciem, godnym lubownika areny, jego olbrzymiemu grzbietowi podobnemu do grzbietu cyklopa i potężnym jak kolumny udom.\\r\\n\\r\\n„Dzięki Merkuremu, że mi karku nie skręcił — pomyślał w duszy. — Na Polluksa! Jeśli inni Ligowie do niego podobni, legie danubijskie mogą mieć z nimi kiedyś ciężką robotę!”\\r\\n\\r\\nGłośno zaś ozwał się:\\r\\n\\r\\n— Hej, niewolniku!\\r\\n\\r\\nUrsus usunął głowę z komina i uśmiechnąwszy się niemal przyjaźnie, rzekł:\\r\\n\\r\\n— Bóg ci daj, panie, dobry dzień i dobre zdrowie, ale ja człek wolny, nie niewolnik.\\r\\n\\r\\nWinicjuszowi, który miał ochotę rozpytać Ursusa o ojczysty kraj Ligii, słowa te sprawiły pewną przyjemność, albowiem rozmowa z człowiekiem wolnym, jakkolwiek prostym, mniejszą przynosiła ujmę jego rzymskiej i patrycjuszowskiej godności niż rozmowa z niewolnikiem, w którym ni prawo, ni obyczaj nie uznawały ludzkiej istoty.\\r\\n\\r\\n— Toś ty nie Aulusów? — spytał.\\r\\n\\r\\n— Nie, panie. Ja służę Kallinie, jako służyłem jej matce, ale po dobrej woli.\\r\\n\\r\\nTu schował znów głowę w komin, by podmuchać na węgle, na które narzucił poprzednio drew, po czym wyjął ją i rzekł:\\r\\n\\r\\n— U nas nie ma niewolników.\\r\\n\\r\\nLecz Winicjusz spytał:\\r\\n\\r\\n— Gdzie jest Ligia?\\r\\n\\r\\n— Dopiero co odeszła, a ja mam uwarzyć śniadanie dla ciebie, panie. Czuwała nad tobą całą noc.\\r\\n\\r\\n— Czemuś jej nie wyręczył?\\r\\n\\r\\n— Bo tak chciała, a moja rzecz słuchać.\\r\\n\\r\\nTu oczy zasępiły mu się i po chwili dodał:\\r\\n\\r\\n— Gdybym ja jej nie słuchał, to ty byś, panie, nie żył.\\r\\n\\r\\n— Zali żałujesz, żeś mnie nie zabił?\\r\\n\\r\\n— Nie, panie. Chrystus nie kazał zabijać.\\r\\n\\r\\n— A Atacynus? A Kroto?\\r\\n\\r\\n— Nie mogłem inaczej — mruknął Ursus.\\r\\n\\r\\nI począł patrzeć jakby z żalem na swe ręce, które widocznie zostały pogańskie, mimo iż dusza chrzest przyjęła.\\r\\n\\r\\nNastępnie postawił garnek na trzonie i kucnąwszy przed kominem, utkwił zamyślone oczy w płomień.\\r\\n\\r\\n— To twoja wina, panie — rzekł wreszcie. — Po coś podnosił rękę na nią, na córkę królewską?\\r\\n\\r\\nW Winicjuszu zawrzała w pierwszej chwili duma, że prostak i barbarzyńca śmie nie tylko przemawiać do niego tak poufale, ale jeszcze przyganiać mu. Do tych nadzwyczajnych i nieprawdopodobnych rzeczy, które spotkały go od onegdajszej nocy, przybyła jeszcze jedna. Lecz będąc słabym i nie mając pod ręką swych niewolników, pohamował się, zwłaszcza że i chęć dowiedzenia się jakichś szczegółów z życia Ligii przemogła.\\r\\n\\r\\nWięc uspokoiwszy się począł wypytywać o wojnę Ligów przeciw Wanniuszowi i Swebom. Ursus rad opowiadał, lecz nie mógł dodać wiele nowego do tego, co Winicjuszowi opowiadał w swoim czasie Aulus Plaucjusz. Ursus w bitwie nie był, towarzyszył bowiem zakładniczkom do obozu Ateliusza Histra. Wiedział tylko, że Ligowie zbili Swebów i Jazygów, ale wódz ich i król poległ od strzały Jazyga. Zaraz potem odebrali wieści, że Semnonowie zapalili lasy na ich granicach, i wrócili w lot, by pomścić krzywdę, a zakładniczki zostały u Ateliusza, który z początku kazał im oddawać honory królewskie. Później matka Ligii zmarła. Wódz rzymski nie wiedział, co robić z dzieckiem. Ursus chciał wracać z nim do kraju, ale droga była niebezpieczna z powodu zwierza i dzikich plemion; gdy więc przyszła wieść, że jakieś poselstwo Ligów znajduje się u Pomponiusza, ofiarując mu pomoc przeciw Markomanom, Hister odesłał ich do Pomponiusza. Przybywszy do niego dowiedzieli się jednak, że posłów żadnych nie było — i w ten sposób zostali w obozie, skąd Pomponiusz przywiózł ich do Rzymu, a po odbytym tryumfie oddał królewskie dziecko Pomponii Grecynie.\\r\\n\\r\\nWinicjusz, jakkolwiek w tym opowiadaniu drobne tylko szczegóły były mu nie znane, słuchał z przyjemnością, albowiem niezmierną jego pychę rodową łechtało mile to, że naoczny świadek stwierdzał królewskie pochodzenie Ligii. Jako córka królewska, mogła była ona zająć na dworze cezara stanowisko równe córkom najpierwszych rodów, tym bardziej że naród, którego władcą był jej ojciec, nigdy dotąd nie wojował z Rzymem, a jakkolwiek barbarzyński, mógł się okazać groźnym, gdyż wedle świadectwa samego Ateliusza Histra posiadał „niezliczoną moc” wojowników.\\r\\n\\r\\nUrsus zresztą potwierdził w zupełności owo świadectwo, albowiem na pytanie Winicjusza o Ligów odrzekł:\\r\\n\\r\\n— My siedzim w lasach, ale ziemi u nas tyle, że nikt nie wie, gdzie koniec puszczy, i ludu w niej dużo. Są też w puszczy i grody drewniane, w których dostatek wielki, bo co Semnony, Markomany, Wandale i Kwady złupią po świecie, to my im odbieramy. Oni zaś nie śmią do nas iść, jeno gdy wiatr od nich, to palą nam lasy. I nie boimy się ni ich, ni rzymskiego cezara.\\r\\n\\r\\n— Bogowie dali Rzymianom zwierzchnictwo nad ziemią — rzekł surowo Winicjusz.\\r\\n\\r\\n— Bogowie to złe duchy — odpowiedział z prostotą Ursus — a gdzie nie ma Rzymian, tam nie ma i zwierzchnictwa.\\r\\n\\r\\nTu poprawił ogień i mówił jakby sam do siebie:\\r\\n\\r\\n— Gdy Kallinę wziął cezar na dwór, a ja myślałem, że może ją spotkać krzywda, tom chciał iść aż hen do lasów i sprowadzić Ligów na pomoc królewnie. I Ligowie ruszyliby ku Dunajowi, bo to lud dobry, choć pogański. Ot, zaniósłbym im „dobrą nowinę”. Ale ja i tak kiedy, jak Kallina wróci do Pomponii, pokłonię się jej, by pozwoliła mi iść do nich, bo Chrystus narodził się daleko i oni nawet nie słyszeli o Nim… Wiedział on lepiej ode mnie, gdzie Mu się trzeba narodzić, ale gdyby tak u nas, w puszczy, przyszedł na świat, pewnie byśmy Go nie umęczyli, ale hodowalibyśmy Dzieciątko i dbali, by Mu nigdy nie zbrakło ni zwierzyny, ni grzybów, ni skór bobrowych, ni bursztynu. A co byśmy na Swebach albo Markomanach złupili, to byśmy Mu oddali, by zaś miał dostatek i wygodę.\\r\\n\\r\\nTak mówiąc przystawił do ognia naczynie z polewką przeznaczoną dla Winicjusza i umilkł. Myśl jego błądziła widocznie czas jakiś po puszczach ligijskich, aż dopiero gdy płyn począł syczeć, wylał go w płaską misę i ostudziwszy należycie, rzekł:\\r\\n\\r\\n— Glaukus radzi, byś jak najmniej poruszał, panie, nawet tą ręką, która została zdrowa, więc Kallina rozkazała mi cię karmić.\\r\\n\\r\\nLigia rozkazała! Na to nie było odpowiedzi. Winicjuszowi nie przyszło nawet na myśl sprzeciwić się jej woli, jakby była córką cezara lub boginią, nie odpowiedział przeto ani słowem, Ursus zaś, siadłszy koło jego łóżka, począł czerpać polewkę z misy małym kubkiem i podawać mu ją do ust. Czynił to tak troskliwie i z takim dobrym uśmiechem w swoich błękitnych oczach, iż Winicjusz oczom swoim nie wierzył, by to mógł być ten sam straszliwy tytan, który w dniu wczorajszym, zgniótłszy Krotona, rzucił się na niego samego jak burza i byłby go rozniósł, gdyby nie litość Ligii. Młody patrycjusz po raz pierwszy w życiu począł się zastanawiać nad tym, co też może dziać się w piersi prostaka, sługi i barbarzyńcy.\\r\\n\\r\\nLecz Ursus okazał się niańką o tyle niezgrabną, o ile troskliwą. Kubek ginął całkowicie w jego herkulesowych palcach, tak że nie pozostawało nic miejsca dla ust Winicjusza. Po kilku nieudanych próbach olbrzym zatroskał się wielce i rzekł:\\r\\n\\r\\n— Ej, łatwiej żubra z ostępu wywieść…\\r\\n\\r\\nWinicjusza zabawiło zakłopotanie Liga, lecz nie mniej zajęła go jego uwaga. Widywał on w cyrkach straszliwe „ury”, sprowadzane z puszcz północnych, na które najdzielniejsi bestiarii polowali z obawą i które jednym tylko słoniom ustępowały w wielkości i sile.\\r\\n\\r\\n— Zaliś próbował brać takie bestie za rogi? — spytał ze zdumieniem.\\r\\n\\r\\n— Póki nie przeszło nade mną dwadzieścia zim, tom się bał — odrzekł Ursus — ale potem — bywało.\\r\\n\\r\\nI jął znów karmić Winicjusza, jeszcze niezgrabnie] niż przedtem.\\r\\n\\r\\n— Muszę poprosić Miriam lub Nazariusza — rzekł.\\r\\n\\r\\nLecz tymczasem blada główka Ligii wychyliła się spoza zasłony.\\r\\n\\r\\n— Zaraz pomogę — rzekła.\\r\\n\\r\\nI wyszła po chwili z cubiculum, w którym gotowała się widocznie do snu, gdyż przybrana była tylko w obcisłą tunikę, zwaną u starożytnych capitium, zakrywającą szczelnie piersi, i włosy miała rozwiązane. Winicjusz, którego serce zabiło żywiej na jej widok, począł jej wymawiać, że dotąd nie pomyślała o śnie, lecz ona odrzekła wesoło:\\r\\n\\r\\n— Właśnie chciałam to uczynić, ale pierwej zastąpię Ursusa.\\r\\n\\r\\nI wziąwszy kubek siadła na krawędzi łóżka i poczęła karmić Winicjusza, który czuł się zarazem upokorzony i szczęśliwy. Gdy pochylała się ku niemu, biło na niego ciepło jej ciała i rozwiązane jej włosy spływały mu na piersi, on zaś bladł z wrażenia, ale w zamęcie i porywie żądz odczuwał zarazem, że to jest nad wszystko droga i nad wszystko uwielbiona głowa, wobec której świat cały jest niczym. Pierwej pożądał jej, teraz poczynał ją kochać pełną piersią. Dawniej, jak w ogóle w życiu, tak i w uczuciu, był, jak wszyscy ówcześni ludzie, ślepym, bezwzględnym egoistą, któremu chodziło tylko o siebie, obecnie poczęło mu chodzić i o nią.\\r\\n\\r\\nPo chwili też odmówił dalszego posiłku i choć w patrzeniu na nią i w jej obecności znajdował nieprzebraną rozkosz, rzekł:\\r\\n\\r\\n— Dosyć. Idź spocząć, boska moja.\\r\\n\\r\\n— Nie nazywaj mnie tak — odpowiedziała — mnie się tego słuchać nie godzi.\\r\\n\\r\\nJednakże uśmiechała się do niego, a następnie rzekła mu, że sen ją odbiegł, że trudu nie czuje i że nie uda się na spoczynek, póki nie przyjdzie Glaukus. On słuchał jej słów jak muzyki, a zarazem serce wzbierało mu coraz większym wzruszeniem, coraz większym zachwytem, coraz większą wdzięcznością, a myśl biedziła się, jak by jej tę wdzięczność okazać.\\r\\n\\r\\n— Ligio — rzekł po chwili milczenia — jam cię poprzednio nie znał. Ale teraz wiem, żem chciał dojść do ciebie błędną drogą, więc ci powiadam: wróć do Pomponii Grecyny i bądź pewna, że odtąd nikt nie podniesie na ciebie ręki.\\r\\n\\r\\nA jej twarz posmutniała nagle.\\r\\n\\r\\n— Byłabym szczęśliwa — odrzekła — gdybym ją choć z daleka mogła zobaczyć, ale wrócić do niej już nie mogę.\\r\\n\\r\\n— Dlaczego? — zapytał ze zdziwieniem Winicjusz.\\r\\n\\r\\n— My, chrześcijanie, wiemy przez Akte, co się na Palatynie dzieje. Zaliś nie słyszał, że cezar wkrótce po mojej ucieczce, a przed swym wyjazdem do Neapolis, wezwał Aulusa i Pomponię — i mniemając, że mi pomogli, groził im swym gniewem. Szczęściem Aulus mógł mu odrzec: „Wiesz, panie, że nigdy kłamstwo nie przeszło mi przez usta; otóż przysięgam ci, żeśmy jej nie pomogli do ucieczki i że równie jak ty nie wiemy, co się z nią stało”. I cezar uwierzył, a potem zapomniał — ja zaś z porady starszych nigdy nie pisałam do matki, gdzie jestem, by zawsze śmiało mogła zaprzysiąc, że nic o mnie nie wie. Ty może tego nie pojmiesz, Winicjuszu, ale nam kłamać nie wolno, nawet gdyby o życie chodziło. Taka jest nasza nauka, do której chcemy stosować serca, więc nie widziałam Pomponii od czasu, gdym opuściła jej dom, ją zaś zaledwie od czasu do czasu dolatywały dalekie echa, że żyję i żem bezpieczna.\\r\\n\\r\\nTu porwała ją tęsknota, bo oczy jej zrosiły się łzami, lecz wkrótce uspokoiła się i rzekła:\\r\\n\\r\\n— Wiem, że i Pomponia tęskni za mną, my jednak mamy nasze pociechy, których nie mają inni.\\r\\n\\r\\n— Tak — odrzekł Winicjusz — waszą pociechą Chrystus, ale ja tego nie rozumiem.\\r\\n\\r\\n— Patrz na nas: nie ma dla nas rozłączeń, nie ma boleści i cierpień, a jeśli przyjdą, to zmieniają się w radość. I śmierć sama, która dla was jest końcem życia, dla nas jest tylko jego początkiem i zmianą gorszego szczęścia na lepsze, mniej spokojnego na spokojniejsze i wieczyste. Zważ, jaką musi być nauka, która nakazuje nam miłosierdzie nawet względem nieprzyjaciół, broni kłamstwa, oczyszcza dusze nasze od złości i obiecuje po śmierci szczęście nieprzebrane.\\r\\n\\r\\n— Słyszałem to w Ostrianum i widziałem, jak postąpiliście ze mną i z Chilonem, a gdy o tym myślę, dotychczas zdaje mi się, że to sen i że ni uszom, ni oczom nie powinienem wierzyć. Lecz ty mi odpowiedz na inne pytanie: jestżeś szczęśliwa?\\r\\n\\r\\n— Tak! — odrzekła Ligia. — Wyznając Chrystusa nie mogę być nieszczęśliwą.\\r\\n\\r\\nWinicjusz spojrzał na nią, jak gdyby to, co mówiła, przechodziło całkiem miarę ludzkiego rozumowania.\\r\\n\\r\\n— I nie chciałabyś wrócić do Pomponii?\\r\\n\\r\\n— Chciałabym z całej duszy i wrócę, jeśli taka będzie wola Boga.\\r\\n\\r\\n— Więc ci mówię: wróć, a ja ci przysięgnę na moje lary, że nie podniosę na ciebie ręki.\\r\\n\\r\\nLigia zamyśliła się przez chwilę, po czym odrzekła:\\r\\n\\r\\n— Nie. Nie mogę bliskich moich podać na niebezpieczeństwo. Cezar nie kocha rodu Plaucjuszów. Gdybym wróciła — ty wiesz, jak przez niewolników rozchodzi się każda wiadomość po Rzymie — więc i mój powrót stałby się rozgłośny w mieście, i Nero dowiedziałby się o nim przez swoich niewolników niewątpliwie. Wówczas skarałby Aulusów, a co najmniej odebrałby mnie im znowu.\\r\\n\\r\\n— Tak — rzekł marszcząc brwi Winicjusz — to by być mogło. Uczyniłby to choćby dlatego, by okazać, że woli jego musi się stać zadosyć. Prawdą jest, że on tylko zapomniał o tobie lub nie chciał myśleć mniemając, że nie jemu, ale mnie stała się ujma. Lecz może… odjąwszy cię Aulusom… oddałby mnie, a ja wróciłbym cię Pomponii.\\r\\n\\r\\nLecz ona zapytała ze smutkiem:\\r\\n\\r\\n— Winicjuszu, czy chciałbyś mnie widzieć znów na Palatynie?\\r\\n\\r\\nOn zaś zacisnął zęby i odrzekł:\\r\\n\\r\\n— Nie. Masz słuszność. Mówiłem jak głupiec! Nie!\\r\\n\\r\\nI nagle ujrzał przed sobą jakby przepaść bez dna. Był patrycjuszem, był trybunem wojskowym, był człowiekiem potężnym, ale nad wszystkimi potęgami tego świata, do którego należał, stał przecie szaleniec, którego ni woli, ni złośliwości niepodobna było przewidzieć. Nie liczyć się z nim, nie bać się go mogli chyba tacy ludzie jak chrześcijanie, dla których cały ten świat, jego rozłąki, cierpienia i śmierć sama była niczym. Wszyscy inni musieli drżeć przed nim. Groza czasów, w których żyli, ukazała się Winicjuszowi w całej swej potwornej rozciągłości. Nie mógł oto oddać Ligii Aulusom z obawy, by potwór nie przypomniał sobie jej i nie zwrócił na nią swego gniewu; z tego samego powodu, gdyby ją teraz wziął za żonę, mógł narazić ją, siebie i Aulusów. Chwila złego humoru wystarczała, by zgubić wszystkich. Winicjusz po raz pierwszy w życiu poczuł, że albo świat musi się zmienić i przerodzić, albo życie stanie się zgoła niemożliwe. Zrozumiał również to, co przed chwilą jeszcze było dla niego ciemne, że w takich czasach jedni tylko chrześcijanie mogli być szczęśliwi.\\r\\n\\r\\nLecz przede wszystkim chwycił go żal, gdyż zrozumiał i to, że to on sam tak poplątał życie sobie i Ligii, iż z tej plątaniny nie było prawie wyjścia. I pod wpływem tego żalu począł mówić:\\r\\n\\r\\n— Czy ty wiesz, żeś ty szczęśliwsza ode mnie? Ty w ubóstwie i w tej jednej izbie wśród prostaków miałaś swoją naukę i swego Chrystusa, ja zaś mam tylko ciebie i gdy mi cię zbrakło, byłem jak nędzarz, który nie ma ni dachu nad sobą, ni chleba. Tyś mi droższa niż cały świat. Szukałem cię, bom nie mógł żyć bez ciebie. Nie chciałem ni uczt, ni snu. Gdyby nie nadzieja, że cię znajdę, byłbym się rzucił na miecz. Ale boję się śmierci, bo nie mógłbym na ciebie patrzeć. Mówię ci szczerą prawdę, iż nie potrafię bez ciebie żyć i dotąd żyłem tylko nadzieją, że cię znajdę i zobaczę. Czy pamiętasz nasze rozmowy u Aulusów? Raz nakreśliłaś mi rybę na piasku, a jam nie rozumiał, co to znaczy. Pamiętasz, jak bawiliśmy się w piłkę? Kochałem cię już wówczas nad życie, a i ty poczęłaś się domyślać, że cię kocham… Nadszedł Aulus, straszył nas Libityną i przerwał nam rozmowę. Pomponia powiedziała na pożegnanie Petroniuszowi, że Bóg jest jeden, wszechmocny i miłosierny, ale nam ani do głowy nie przyszło, że waszym Bogiem jest Chrystus. Niech mi odda ciebie, a pokocham Go, choć wydaje mi się Bogiem niewolników, cudzoziemców i nędzarzy. Ty siedzisz przy mnie i myślisz o Nim tylko. Myśl i o mnie, bo inaczej Go znienawidzę. Dla mnie tyś jedna bóstwem. Błogosławiony ojciec twój i matka, błogosławiona ziemia, która cię wydała. Chciałbym objąć twoje nogi i modlić się do ciebie, tobie składać cześć, tobie ofiary, tobie pokłony — ty trzykroć boska! Ty nie wiesz, ty nie możesz wiedzieć, jak ja cię kocham…\\r\\n\\r\\nTak mówiąc pociągnął ręką po pobladłym czole i przymknął oczy. Natura jego nie znała nigdy tamy, tak w gniewie, jak i w miłości. Mówił z uniesieniem, jak człowiek, który przestawszy nad sobą panować nie chce liczyć się z żadną miarą ni w słowach, ni w czci. Lecz mówił z głębi duszy i szczerze. Czuć było, że ból, zachwyt, żądza i uwielbienie, nagromadziwszy się w jego piersi, buchnęły wreszcie niepowstrzymanym potokiem słów. Ligii słowa jego wydały się bluźniercze, a jednak serce jej poczęło bić, jakby chciało rozerwać krępującą piersi tunikę. Nie mogła oprzeć się litości nad nim i nad jego męką. Wzruszyła ją cześć, z jaką do niej mówił. Czuła się kochaną i ubóstwianą bez granic, czuła, że ten nieugięty i niebezpieczny człowiek należy teraz do niej duszą i ciałem, jak niewolnik, i to poczucie jego pokory, własnej potęgi napełniło ją szczęściem. Wspomnienia jej ożyły w jednej chwili. Był to dla niej znów ten przepyszny i piękny, jak pogański bóg, Winicjusz, który w domu Aulusów mówił jej o miłości i budził jak ze snu jej półdziecinne naówczas serce; ten sam, którego pocałunki czuła jeszcze na ustach i z którego objęć wyrwał ją na Palatynie Ursus, jakby ją wyrwał z płomienia. Tylko obecnie, z zachwytem, a zarazem z bólem w swojej orlej twarzy, z pobladłym czołem i błagalnym wyrazem oczu, ranny, złamany miłością, kochający, pełen ubóstwienia i pokory, wydał się jej takim, jakim go chciała mieć wówczas i jakiego byłaby pokochała całą duszą, a więc droższym niż kiedykolwiek.\\r\\n\\r\\nI nagle zrozumiała, że może przyjść chwila, w której jego miłość ogarnie i porwie ją jak wicher, a poczuwszy to doznała takiego samego wrażenia, jakiego przed chwilą doznał on: mianowicie, że stoi nad brzegiem przepaści. Na toż porzuciła dom Aulusów? Na toż ratowała się ucieczką? Na toż kryła się tyle czasu w nędznych dzielnicach miasta? Kto był ów Winicjusz? Augustianin, żołnierz i dworzanin Nerona! Wszakże brał udział w jego rozpuście i szaleństwach, jak świadczyła o tym ta uczta, której Ligia nie mogła zapomnieć; wszakże chodził razem z innymi do świątyń i składał ofiary bezecnym bogom, w których może i nie wierzył, ale oddawał im jednak cześć urzędową. Wszakże ją ścigał po to, by z niej uczynić swoją niewolnicę i kochankę, a zarazem wtrącić ją w ów straszny świat zbytku, rozkoszy, zbrodni i bezeceństw, wołających o gniew i pomstę Bożą. Wydawał się wprawdzie zmieniony, ale przecie dopiero co sam jej rzekł, że jeśli będzie więcej myślała o Chrystusie niż o nim, to gotów Go znienawidzić. Ligii wydało się, że sama myśl o jakiejkolwiek innej miłości, niż miłość do Chrystusa, jest już grzechem przeciw Niemu i przeciw nauce, gdy więc spostrzegła, że na dnie jej duszy mogą się zbudzić inne uczucia i pragnienia, chwyciła ją trwoga przed własną przyszłością i własnym sercem.\\r\\n\\r\\nNa tę chwilę wewnętrznej rozterki trafił Glaukus, który przyszedł opatrzyć chorego i zbadać jego zdrowie. Na twarzy Winicjusza w mgnieniu oka odbił się gniew i zniecierpliwienie. Zły był, iż mu przerwano rozmowę z Ligią, i gdy Glaukus począł zadawać mu pytania, odpowiadał niemal z pogardą. Wprawdzie pomiarkował się wkrótce, lecz jeśli Ligia miała jakiekolwiek złudzenia, że to, co słyszał na Ostrianum, mogło podziałać na jego nieużytą naturę, to złudzenia owe musiały pierzchnąć. Zmienił się tylko dla niej, lecz poza tym jednym uczuciem pozostało mu w piersi dawne surowe i samolubne, prawdziwie rzymskie i zarazem wilcze serce, niezdolne nie tylko do uczucia słodkiej nauki chrześcijańskiej, ale nawet i wdzięczności.\\r\\n\\r\\nOdeszła wreszcie, pełna wewnętrznej troski i niepokoju. Niegdyś w modlitwie ofiarowała Chrystusowi serce pogodne i istotnie czyste jak łza. Teraz pogoda ta była zmącona. Do wnętrza kwiatu dostał się jadowity robak i począł w nim huczeć.\\r\\n\\r\\nNawet sen, mimo nieprzespanych dwóch nocy, nie przyniósł jej ukojenia. Śniło jej się, że na Ostrianum Nero, na czele orszaku augustianów, bachantek, korybantów i gladiatorów, tratuje uwieńczonym w róże wozem tłumy chrześcijan, a Winicjusz chwyta ją w ramiona, wciąga na kwadrygę i cisnąc ją do piersi, szepce: „Pójdź z nami!”\\r\\n\\r\\n\\r\\n\\r\\nRozdział dwudziesty siódmy\\r\\n\\r\\nOd tej chwili rzadziej pokazywała się we wspólnej izbie i rzadziej zbliżała się do jego łóżka. Lecz spokój jej nie wracał. Widziała, że Winicjusz wodzi za nią błagalnym wzrokiem, że czeka na każde jej słowo jak na łaskę, że cierpi i nie śmie się skarżyć, by jej do siebie nie zrazić, że ona jedna jest mu zdrowiem i radością, i wówczas serce wzbierało w niej politowaniem. Wkrótce też spostrzegła, że im bardziej stara się go unikać, tym większy jej go żal, a tym samym tym tkliwsze rodzą się w niej dla niego uczucia. Opuściła ją spokojność. Czasem mówiła sobie, że właśnie powinna być ciągle przy nim, raz dlatego, że boska nauka nakazuje dobrem za złe płacić, a po wtóre, że rozmawiając z nim mogłaby go do tej nauki pociągnąć. Lecz zaraz sumienie mówiło jej, że oszukuje sama siebie i że ciągnie ją ku niemu nie co innego, tylko jego miłość i jego urok. W ten sposób żyła w ciągłej rozterce, która powiększała się z dniem każdym. Chwilami wydawało jej się, że ją otacza jakaś sieć, ona zaś chcąc ją przebić, wikła się w niej coraz bardziej. Musiała też wyznać przed sobą, że widok jego co dzień staje się jej potrzebniejszym, głos jego milszym i że potrzeba jej całą siłą walczyć z chęcią przesiadywania przy jego łożu. Gdy zbliżała się do niego, a on rozpromieniał się, radość zalewała i jej serce. Pewnego dnia dostrzegła ślady łez na jego rzęsach i po raz pierwszy w życiu przyszła jej myśl, że mogłaby je osuszyć pocałunkami. Przestraszona tą myślą i pełna pogardy dla siebie, przepłakała noc następną.\\r\\n\\r\\nOn zaś był cierpliwy, jakby sobie cierpliwość poprzysiągł. Gdy chwilami zaświeciły mu oczy zniecierpliwieniem, samowolą i gniewem, wnet hamował te błyski, a potem patrzył na nią z niepokojem, jakby chcąc ją przeprosić, ją zaś ujmowało to jeszcze bardziej. Nigdy nie miała poczucia, że jest tak bardzo kochana, i gdy myślała o tym, czuła się zarazem winną i szczęśliwą. Winicjusz też zmieniał się istotnie. W rozmowach jego z Glaukiem mniej było dumy. Często przychodziło mu do głowy, że i ten biedny lekarz niewolnik, i cudzoziemka, stara Miriam, która otaczała go troskliwością, i Kryspus, którego widywał pogrążonego ciągle w modlitwie, to jednak są ludzie. Dziwił się podobnym myślom — jednakże je miewał. Ursusa polubił z czasem i rozmawiał z nim teraz całymi dniami, albowiem mógł z nim mówić o Ligii, olbrzym zaś był niewyczerpany w opowiadaniach i spełniając przy chorym najprostsze usługi począł mu również okazywać pewien rodzaj przywiązania. Ligia była zawsze dla Winicjusza istotą jakby do innego gatunku należącą, wyższą stokrotnie od tych, którzy ją otaczali; niemniej jednak począł przypatrywać się ludziom prostym i ubogim, czego nie czynił nigdy w życiu, i począł odkrywać w nich różne godne uwagi strony, których istnienie nigdy przedtem nie przychodziło mu do głowy.\\r\\n\\r\\nNazariusza tylko nie mógł ścierpieć, albowiem zdawało mu się, że młody chłopak ośmiela kochać się w Ligii. Długi czas wstrzymywał się wprawdzie z okazywaniem mu niechęci, lecz raz, gdy ten przyniósł dziewczynie dwie przepiórki, które zakupił na targu za własne zarobione pieniądze, w Winicjuszu odezwał się potomek Kwirytów, dla którego przybłęda z obcego narodu mniej znaczył niż robak najlichszy. Słysząc podziękowanie Ligii pobladł straszliwie i gdy Nazariusz wyszedł po wodę dla ptaków, rzekł:\\r\\n\\r\\n— Ligio, zali możesz ścierpieć, by on składał ci dary? Zali nie wiesz, że ludzi jego narodu Grecy psami żydowskimi nazywają?\\r\\n\\r\\n— Nie wiem, jak ich nazywają Grecy — odpowiedziała — ale wiem, że Nazariusz jest chrześcijaninem i bratem moim.\\r\\n\\r\\nTo rzekłszy spojrzała na niego ze zdziwieniem i żalem, bo już ją był odzwyczaił od podobnych wybuchów, on zaś zacisnął zęby, by jej nie powiedzieć, że takiego jej brata kazałby na śmierć zasmagać batami lub zesłałby go na wieś, by jako compeditus kopał ziemię w jego sycylijskich winnicach… Pohamował się jednak, zdusił w sobie gniew i dopiero po chwili rzekł:\\r\\n\\r\\n— Wybacz mi, Ligio. Tyś dla mnie córką królewską i przybranym dzieckiem Plaucjuszów.\\r\\n\\r\\nI przemógł się do tego stopnia, że gdy Nazariusz pokazał się znów w izbie, obiecał mu, iż po powrocie do swej willi podaruje mu parę pawi lub parę flamingów, których miał pełne ogrody.\\r\\n\\r\\nLigia rozumiała, ile go muszą kosztować podobne zwycięstwa nad samym sobą. Lecz im częściej je odnosił, tym bardziej jej serce szło ku niemu. Zasługa jego względem Nazariusza była jednak mniejsza, niż przypuszczała. Winicjusz mógł przez chwilę oburzyć się na niego, ale nie mógł być o niego zazdrosnym. Syn Miriam istotnie niewiele więcej znaczył w jego oczach od psa, a prócz tego był jeszcze dzieckiem, które jeśli kochało Ligię, to kochało ją zarazem bezwiednie i służebniczo. Większe walki musiał ze sobą staczać młody trybun, by poddać się, choćby w milczeniu, tej czci, jaką wśród tych ludzi było otoczone imię Chrystusa i jego nauka. Pod tym względem działy się w Winicjuszu rzeczy dziwne. Była to bądź co bądź nauka, w którą wierzyła Ligia, więc dla tego samego gotów był ją uznać. Następnie, im bardziej przychodził do zdrowia, im lepiej przypominał sobie cały szereg zdarzeń, które zaszły od owej nocy na Ostrianum, i cały szereg pojęć, które napłynęły od tego czasu do jego głowy, tym bardziej zdumiewał się nad nadludzką siłą tej nauki, która przeradzała tak do gruntu dusze ludzkie. Rozumiał, że jest w niej coś nadzwyczajnego, coś, czego nie było dotąd na świecie, i czuł, że gdyby ona ogarnęła świat cały, gdyby wszczepiła weń swoją miłość i swoje miłosierdzie, to chyba nastałaby jakaś epoka przypominająca ową, w której jeszcze nie Jowisz, ale Saturn rządził światem. Nie śmiał też wątpić ani o nadprzyrodzonym pochodzeniu Chrystusa, ani o Jego zmartwychwstaniu, ani o innych cudach. Naoczni świadkowie, którzy o tym mówili, zbyt byli wiarogodni i zbyt brzydzili się kłamstwem, by mógł przypuścić, że opowiadają rzeczy niebywałe. Wreszcie sceptycyzm rzymski pozwalał sobie na niewiarę w bogów, ale wierzył w cuda. Winicjusz stał wobec jakiejś dziwnej zagadki, której nie umiał rozplątać. Z drugiej strony jednak cała ta nauka wydawała mu się tak przeciwną istniejącemu porządkowi rzeczy, tak niepodobną do przeprowadzenia w praktyce i tak szaloną jak żadna inna. Według niego ludzie i w Rzymie, i na całym świecie mogli być źli, ale porządek rzeczy był dobry. Gdyby cezar był na przykład uczciwym człowiekiem, gdyby senat składał się nie ze znikczemniałych rozpustników, ale z ludzi takich, jakim był Trazeasz, czegóż by więcej można sobie życzyć? Wszak pokój rzymski i zwierzchność rzymska były rzeczą dobrą, rozdział między ludźmi słusznym i sprawiedliwym. A tymczasem ta nauka, wedle rozumienia Winicjusza, musiałaby zburzyć wszelki porządek, wszelką zwierzchność i znieść wszelkie różnice. I co wówczas stałoby się choćby z władztwem i państwem rzymskim? Zali Rzymianie mogli przestać panować lub uznać całą trzodę podbitych narodów za równą sobie? To już nie mieściło się w głowie patrycjusza. A przy tym osobiście nauka ta była przeciwną wszelkim jego wyobrażeniom, przyzwyczajeniu, charakterowi i pojęciom o życiu. Nie mógł sobie zgoła wyobrazić, jak by mógł istnieć, gdyby ją na przykład przyjął. Obawiał się jej i podziwiał ją, ale przed przyjęciem jej wzdrygała się po prostu jego natura. Rozumiał na koniec, że nic innego, tylko ona rozdzieliła go z Ligią, i gdy o tym myślał, nienawidził jej ze wszystkich sił duszy.\\r\\n\\r\\nJednakże zdawał sobie już sprawę, że to ona ubrała Ligię w tę jakąś wyjątkową, niewysłowioną piękność, która w jego sercu zrodziła prócz miłości cześć, prócz żądzy uwielbienie, i z samej Ligii uczyniła drogą mu nad wszystko w świecie istotę. A wówczas chciało mu się znów kochać Chrystusa. I pojmował jasno, że albo Go musi pokochać, albo znienawidzić, obojętnym zaś zostać nie może. Tymczasem parły go jakby dwie przeciwne fale, wahał się w myślach, wahał się w uczuciach, nie umiał wybrać, skłaniał jednak głowę i okazywał milczącą cześć temu niepojętemu dla siebie Bogu, dlatego tylko, że był to Bóg Ligii.\\r\\n\\r\\nLigia zaś widziała, co się w nim działo, jak się przełamywał, jak natura jego odrzucała tę naukę, i jeśli z jednej strony martwiło ją to śmiertelnie, z drugiej strony żal, litość i wdzięczność za owo milczące poszanowanie, jakie dla Chrystusa okazywał, skłaniały ku niemu z nieprzepartą siłą jej serce. Przypomniała sobie Pomponię Grecynę i Aulusa. Dla Pomponii źródłem nieustannego smutku i nigdy nie osychających łez była myśl, że za grobem nie odnajdzie Aulusa. Ligia poczęła teraz lepiej rozumieć tę gorycz i ten ból. I ona znalazła drogą istotę, z którą groził jej wiekuisty rozdział. Czasem łudziła się wprawdzie, że jego dusza otworzy się jeszcze na Chrystusowe prawdy, ale złudzenia te nie mogły się ostać. Znała i rozumiała go już zbyt dobrze. Winicjusz — chrześcijaninem! Te dwa pojęcia nawet w jej niedoświadczonej głowie nie mogły się obok siebie pomieścić. Jeśli rozważny i pełen stateczności Aulus nie został nim pod wpływem mądrej i doskonałej Pomponii, jakże mógł nim zostać Winicjusz? Na to nie było odpowiedzi, a raczej istniała tylko jedna: że nie masz dla niego ni nadziei, ni ratunku.\\r\\n\\r\\nLecz Ligia spostrzegła z przestrachem, że ten wyrok zatraty, który nad nim wisi, zamiast ją zrażać do niego, przez samo politowanie czyni go jej jeszcze droższym. Chwilami brała ją ochota mówić z nim szczerze o jego ciemnej przyszłości, lecz gdy raz siadłszy przy nim rzekła mu, że poza nauką chrześcijańską nie ma życia, on, będąc już silniejszym, przypodniósł się na swym zdrowym ramieniu i nagle złożył jej głowę na kolanach, mówiąc: „Tyś jest życie!” A wówczas oddech zamarł jej w piersi, przytomność opuściła ją, jakiś dreszcz rozkoszy przebiegł ją od stóp do głowy. Chwyciwszy dłońmi jego skronie usiłowała go podnieść, lecz sama pochyliła się przy tym ku niemu tak, że ustami dotknęła jego włosów, i przez chwilę zmagali się tak w upojeniu ze sobą i z miłością, która pchała jedno ku drugiemu.\\r\\n\\r\\nLigia podniosła się wreszcie i uciekła czując płomień w żyłach i zawrót w głowie. Lecz to była kropla, która przelała ostatecznie pełny już kielich. Winicjusz nie domyślił się, jak drogo przyjdzie mu opłacić szczęsną chwilę, lecz Ligia zrozumiała, że teraz ona sama potrzebuje ratunku. Noc po owym wieczorze spędziła bezsennie, we łzach i na modlitwie, z poczuciem, że niegodna jest się modlić i że nie może być wysłuchaną. Nazajutrz wyszła wcześnie z cubiculum i wywoławszy Kryspa do ogrodowego letnika, pokrytego bluszczem i zwiędłymi powojami, otworzyła mu całą duszę, błagając go zarazem, by pozwolił jej porzucić dom Miriam, albowiem nie ufa już sobie i nie może przemóc w sercu miłości dla Winicjusza.\\r\\n\\r\\nKryspus, który był człowiekiem starym, surowym i pogrążonym w ciągłym uniesieniu, zgodził się na zamiar opuszczenia domu Miriam, lecz nie znalazł słów przebaczenia dla grzesznej wedle jego pojęć miłości. Serce wezbrało mu oburzeniem na samą myśl, że owa Ligia, którą opiekował się od chwili ucieczki, którą pokochał, utwierdził w wierze i na którą patrzył dotychczas jakby na białą lilię wyrosłą na gruncie nauki chrześcijańskiej i nieskażoną żadnym tchnieniem ziemskim, mogła znaleźć w duszy miejsce na inną miłość niż niebieską. Wierzył dotąd, że nigdzie w całym świecie nie biło czystsze serce na chwałę Chrystusa. Chciał ją Mu ofiarować jak perłę, jak klejnot i drogie dzieło rąk własnych, więc doznany zawód napełnił go i zdumieniem, i goryczą.\\r\\n\\r\\n— Idź i błagaj Boga, by ci przebaczył winy — rzekł jej posępnie. — Uciekaj, póki zły duch, który cię oplątał, nie przywiedzie cię do zupełnego upadku i póki nie zaprzesz się Zbawiciela. Bóg umarł dla cię na krzyżu, by krwią własną odkupić twą duszę, lecz ty wolałaś umiłować tego, który chciał cię uczynić swoją nałożnicą. Bóg cudem ocalił cię z rąk jego, lecz ty otworzyłaś serce żądzy nieczystej i pokochałaś syna ciemności. Któż on jest? — Przyjaciel i sługa antychrysta, wspólnik rozpusty i zbrodni. Gdzież on cię zawiedzie, jeśli nie do tej otchłani i do tej Sodomy, w której sam żyje, a którą Bóg zniszczy płomieniem swego gniewu? A ja ci mówię: bogdajbyś była umarła, bogdajby ściany tego domu były zawaliły się na głowę twoją pierwej, niż ów wąż wpełznął do twojej piersi i poślinił ją jadem swej nieprawości.\\r\\n\\r\\nI unosił się coraz bardziej, albowiem wina Ligii napełniła go nie tylko gniewem, ale obrzydzeniem i pogardą dla natury ludzkiej w ogóle, w szczególności zaś dla kobiecej, której nawet nauka chrześcijańska nie uchroniła od słabości Ewy. Niczym dla niego było, że dziewczyna pozostała jeszcze czystą, że chciała uciekać od tej miłości i że wyznawała ją z żalem i skruchą. Kryspus chciał ją był zmienić w anioła i wynieść na wysokości, na których istniała tylko miłość dla Chrystusa, a ona pokochała oto augustianina! Sama myśl o tym napełniała jego serce zgrozą, spotęgowaną uczuciem rozczarowania i zawodu. Nie! Nie mógł jej tego przebaczyć! Słowa zgrozy paliły mu wargi na kształt gorejących węgli; walczył jeszcze ze sobą, by ich nie wymówić, lecz trząsł swymi wychudłymi rękoma nad przerażoną dziewczyną. Ligia czuła się winną, lecz nie do tego stopnia winną. Sądziła nawet, że oddalenie się z domu Miriam będzie jej zwycięstwem nad pokusą i złagodzeniem winy. Kryspus starł ją w proch; ukazał jej całą lichotę i nikczemność jej duszy, o jaką nie podejrzewała się dotąd. Ona sądziła nawet, że stary prezbiter, który od chwili jej ucieczki z Palatynu był dla niej jakby ojcem, okaże trochę litości, że ją pocieszy, doda otuchy, umocni.\\r\\n\\r\\n— Bogu ofiaruję mój zawód i moją boleść — mówił — aleś ty zawiodła i Zbawiciela, boś zeszła jakoby na bagno, którego wyziewy zatruły ci duszę. Mogłaś ofiarować ją Chrystusowi jako naczynie kosztowne i rzec Mu: „Wypełnij je, Panie, łaską!”, a wolałaś ofiarować słudze złego ducha. Niechaj ci Bóg przebaczy i niechaj zmiłuje się nad tobą, gdyż ja, póki nie wyrzucisz węża… ja, który miałem cię za wybraną…\\r\\n\\r\\nI nagle przestał mówić, albowiem spostrzegł, że nie byli sami.\\r\\n\\r\\nPrzez zwiędłe powoje i przez bluszcze zieleniące się jednako latem i zimą ujrzał dwóch ludzi, z których jeden był Piotr Apostoł. Drugiego nie mógł zrazu rozpoznać, albowiem płaszcz z grubej włosianej tkaniny, zwanej cilicium, zasłaniał mu część twarzy. Kryspowi wydawało się przez chwilę, iż to był Chilon.\\r\\n\\r\\nOni zaś usłyszawszy podniesiony głos Kryspa weszli do letnika i siedli na kamiennej ławce. Towarzysz Piotra odsłonił wówczas twarz chudą, z łysiejącą czaszką pokrytą po bokach kędzierzawym włosem, z zaczerwienionymi powiekami i z zakrzywionym nosem — brzydką i zarazem natchnioną, w której Kryspus rozpoznał rysy Pawła z Tarsu.\\r\\n\\r\\nLecz Ligia rzuciwszy się na kolana objęła ramionami jakby z rozpaczą nogi Piotra i przytuliwszy swą znękaną główkę do fałd jego płaszcza, pozostała tak w milczeniu.\\r\\n\\r\\nA Piotr rzekł:\\r\\n\\r\\n— Pokój duszom waszym.\\r\\n\\r\\nI widząc dziecko u swych nóg, zapytał, co się stało. Wówczas Kryspus począł opowiadać wszystko, co mu wyznała Ligia, jej grzeszną miłość, jej chęć ucieczki z domu Miriam i swój żal, że dusza, którą chciał ofiarować Chrystusowi czystą jak łza, zbrudziła się ziemskim uczuciem dla uczestnika wszystkich zbrodni, w których grzęznął świat pogański i które wołały o pomstę Bożą.\\r\\n\\r\\nLigia w czasie jego słów obejmowała coraz silniej nogi Apostoła, jakby chcąc przy nich szukać ucieczki i wyżebrać choć trochę litości.\\r\\n\\r\\nApostoł zaś, wysłuchawszy do końca, pochylił się i położył zgrzybiałą rękę na jej głowie, po czym podniósł oczy na starego kapłana i rzekł:\\r\\n\\r\\n— Kryspie, zaliś nie słyszał, że Mistrz nasz ukochany był w Kanie na godach i błogosławił miłość między niewiastą i mężem?\\r\\n\\r\\nKryspowi opadły ręce i spojrzał ze zdumieniem na mówiącego, nie mogąc słowa przemówić.\\r\\n\\r\\nA ów pomilczawszy chwilę spytał znowu:\\r\\n\\r\\n— Kryspie, zali mniemasz, że Chrystus, który dopuszczał Marii z Magdali leżeć u nóg swoich i który przebaczył jawnogrzesznicy, odwróciłby się od tego dziecka czystego jak lilie polne?\\r\\n\\r\\nLigia ze łkaniem przytuliła się jeszcze silniej do nóg Piotrowych, zrozumiawszy, że niepróżno szukała przy nich ucieczki. Apostoł, podniósłszy jej łzami zalaną twarz, mówił do niej:\\r\\n\\r\\n— Póki oczy tego, którego miłujesz, nie otworzą się na światło prawdy, póty unikaj go, aby nie przywiódł cię do grzechu, lecz módl się za niego i wiedz, że nie masz winy w miłości twojej. A iż chcesz się chronić pokusy, przeto ta zasługa policzona ci będzie. Nie martw się i nie płacz, albowiem powiadam ci, że łaska Zbawiciela nie opuściła cię i że modlitwy twoje zostaną wysłuchane, po smutkach zaś poczną się dni wesela.\\r\\n\\r\\nTo rzekłszy położył obie dłonie na jej włosach i wzniósłszy w górę oczy błogosławił jej. Z twarzy świeciła mu nadziemska dobroć.\\r\\n\\r\\nLecz skruszony Kryspus począł się z pokorą usprawiedliwiać:\\r\\n\\r\\n— Zgrzeszyłem przeciw miłosierdziu — rzekł — alem mniemał, że dopuszczając do serca miłość ziemską zaparła się Chrystusa…\\r\\n\\r\\nPiotr zaś odpowiedział:\\r\\n\\r\\n— Po trzykroć się Go zaparłem, a jednak przebaczył mi i kazał paść baranki swoje.\\r\\n\\r\\n— …i dlatego — kończył Kryspus — że Winicjusz jest augustianinem…\\r\\n\\r\\n— Chrystus kruszył twardsze jeszcze serca — odrzekł Piotr.\\r\\n\\r\\nNa to Paweł z Tarsu, który milczał dotąd, przyłożył palce do swej piersi i wskazując na siebie, rzekł:\\r\\n\\r\\n— Jam jest, którym prześladował i porywał na śmierć sługi Chrystusa. Jam podczas kamienowania Szczepana pilnował szat tych, którzy go kamienowali, jam chciał wyplenić prawdę po wszystkiej ziemi, którą zamieszkują ludzie, a jednak — mnie to przeznaczył Pan, abym ją po wszystkiej ziemi opowiadał. I opowiadałem ją w Judei, w Grecji, na wyspach i w tym bezbożnym mieście, gdym po raz pierwszy, jako więzień, w nim mieszkał. A teraz, gdy mnie wezwał Piotr, mój zwierzchnik, wstąpię do domu tego, aby ugiąć tę dumną głowę do nóg Chrystusowych i rzucić ziarno w tę kamienistą rolę, którą użyźnił Pan, aby wydała plon obfity.\\r\\n\\r\\nI powstał. Kryspowi zaś ten mały, zgarbiony człowiek wydał się w tej chwili tym, czym był w istocie, to jest olbrzymem, który wzruszy świat z posad i zagarnie ludy i ziemię.\\r\\n\\r\\n\\r\\n\\r\\nRozdział dwudziesty ósmy\\r\\n\\r\\nPetroniusz do Winicjusza:\\r\\n\\r\\n„Zmiłuj się, carissime, nie naśladuj w listach swych ani Lacedemończyków, ani Juliusza Cezara. Gdybyś przynajmniej tak jak on mógł napisać: veni, vidi, vici! — rozumiałbym jeszcze lakonizm. Ale twój list znaczy ostatecznie: veni, vidi, fugi; że zaś takie zakończenie sprawy jest wprost przeciwne twej naturze, że byłeś ranny i że na koniec działy się z tobą rzeczy nadzwyczajne, więc list twój potrzebuje objaśnień. Oczom nie wierzyłem, gdym wyczytał, że ów Lig zadusił tak łatwo Krotona, jak pies kaledoński dusi wilka w wąwozach Hibernii. Ten człowiek wart tyle złota, ile sam waży, i od niego tylko zależałoby zostać ulubieńcem cezara. Gdy wrócę do miasta, muszę z nim zabrać bliższą znajomość i każę go sobie odlać z brązu. Miedzianobrody pęknie z ciekawości, gdy mu powiem, że to z natury. Prawdziwie atletyczne ciała coraz są rzadsze i w Italii, i w Grecji; o Wschodzie nie ma co i mówić, Germanowie zaś, jakkolwiek rośli, mają muskuły pokryte tłuszczem i więcej ogromu niż siły. Dowiedz się od Liga, czy stanowi wyjątek, czy też w jego kraju znajduje się więcej ludzi do niego podobnych. Nuż tobie lub mnie wypadnie kiedy z urzędu wyprawiać igrzyska, dobrze by było wiedzieć, gdzie szukać ciał najlepszych.\\r\\n\\r\\nAle chwała bogom wschodnim i zachodnim, żeś wyszedł z duszą z rąk podobnych. Ocalałeś zapewne dlatego, żeś patrycjuszem i synem konsularnego męża, ale wszystko, co cię spotkało, zdumiewa mnie w najwyższym stopniu: i ten cmentarz, na którym znalazłeś się wśród chrześcijan, i oni sami, i ich postępowanie z tobą, i następnie ucieczka Ligii, wreszcie ten jakiś smutek i niepokój, który wieje z twego krótkiego listu. Objaśnij mnie, albowiem wielu rzeczy nie rozumiem, a jeśli chcesz prawdy, powiem otwarcie, że nie rozumiem: ani chrześcijan, ani ciebie, ani Ligii. I nie dziw się, że ja, którego poza moją własną osobą mało rzeczy obchodzi na świecie, dopytuję się o to wszystko tak skwapliwie. Jam przyczynił się do tego wszystkiego, co zaszło, więc jest to poniekąd moja sprawa. Pisz śpiesznie, albowiem nie umiem dokładnie przewidzieć, kiedy się zobaczymy. W głowie Miedzianobrodego zamiary zmieniają się jak wiatry wiosenne. Obecnie, siedząc w Benewencie, ma chęć jechać wprost do Grecji i nie wracać do Rzymu. Tygellinus jednak radzi mu, by wrócił choć na czas pewien, albowiem lud, zbyt stęskniony do jego osoby (czytaj: do igrzysk i chleba), może się wzburzyć. Otóż nie wiem, jak będzie. Jeśli Achaja przeważy, to może zachce nam się Egiptu. Nalegałbym najmocniej, byś tu przyjechał, gdyż uważam, że w tym stanie duszy podróż i nasze rozrywki byłyby lekarstwem, ale mógłbyś nas nie zastać. Pomyśl jednak, czy w takim razie nie wolałbyś wypocząć w twoich ziemiach w Sycylii niż siedzieć w Rzymie. Pisz mi obszernie o sobie — i żegnaj. Życzeń żadnych, prócz zdrowia, tym razem nie załączam, bo, na Polluksa, nie wiem, czego ci życzyć”.\\r\\n\\r\\nWinicjusz odebrawszy ów list nie czuł początkowo żadnej chęci do odpowiadania. Miał jakieś poczucie, że odpowiadać nie warto, że to na nic nikomu nie posłuży, nic nie wyjaśni i niczego nie rozwiąże. Ogarnęło go zniechęcenie i poczucie marności życia. Zdawało mu się przy tym, że Petroniusz w żadnym razie go nie zrozumie i że zaszło coś takiego, co ich wzajem od siebie oddaliło. Nie mógł przyjść do ładu nawet i sam ze sobą. Wróciwszy z Zatybrza do swej rozkosznej insuli na Karynach, był jeszcze osłabiony, wyczerpany i przez pierwsze dni doznawał pewnego zadowolenia z wypoczynku, wygód i dostatku, jaki go otaczał. Lecz zadowolenie to trwało krótko. Wkrótce uczuł, że żyje w próżni, że to wszystko, co stanowiło dla niego dotychczas interes życia, albo zupełnie dla niego nie istnieje, albo zmniejszyło się do zaledwie dostrzegalnych rozmiarów. Miał takie uczucie, jakoby podcięto w jego duszy te struny, które dotychczas łączyły go z życiem, a nie nawiązano żadnych nowych. Na myśl, że mógłby pojechać do Benewentu, a następnie do Achai, i zanurzyć się w życiu rozkoszy i szalonych wybryków, doznał uczucia czczości. „Po co? Co mi z tego przyjdzie?” Oto były pierwsze pytania, które przesunęły mu się przez głowę. Również po raz pierwszy w życiu pomyślał, że gdyby pojechał, to rozmowa Petroniusza, jego dowcip, byskotliwość, jego wykwintne określanie myśli i dobieranie trafnych słów dla każdej idei mogłyby go obecnie nużyć.\\r\\n\\r\\nZ drugiej strony jednak poczęła go nużyć także i samotność. Wszyscy jego znajomi bawili z cezarem w Benewencie, musiał więc siedzieć w domu sam, z głową pełną myśli i sercem pełnym poczuć, z których nie umiał sobie zdać sprawy. Miewał jednak chwile, w których sądził, że gdyby mógł z kim porozmawiać o tym wszystkim, co się w nim dzieje, to może sam zdołałby to wszystko jakoś uchwycić, uporządkować i rozpoznać lepiej. Pod wpływem tej nadziei po kilku dniach wahania postanowił jednak odpowiedzieć Petroniuszowi i lubo nie był pewien, czy mu ową odpowiedź wyśle, skreślił ją jednak w następnych słowach:\\r\\n\\r\\n„Chcesz, bym pisał obszerniej, więc zgoda; czy potrafię jaśniej, nie wiem, albowiem i sam nie umiem wielu węzłów rozwiązać. Doniosłem ci o moim pobycie wśród chrześcijan, o ich postępkach z nieprzyjaciółmi, do których mieli prawo liczyć i mnie, i Chilona, i wreszcie o dobroci, z jaką byłem pielęgnowany, i o zniknięciu Ligii. Nie, drogi: nie dlatego mnie oszczędzono, że jestem synem konsularnego męża. Takie względy dla nich nie istnieją, bo przecie przebaczyli i Chilonowi, choć sam zachęcałem ich, by go zakopali w ogrodzie. To są ludzie, jakich dotąd świat nie widział, i nauka, o jakiej dotąd świat nie słyszał. Nic ci innego powiedzieć nie mogę i ktokolwiek ich zechce mierzyć naszą miarą — chybi. Powiem ci natomiast, że gdybym leżał ze złamaną ręką we własnym domu i gdyby mnie doglądali ludzie moi lub nawet moja rodzina, miałbym zapewne większe wygody, ale nie doznałbym ani w połowie takiej troskliwości, jakiej doznałem między nimi. Wiedz też o tym, że i Ligia jest taką jak inni. Gdyby była moją siostrą lub moją małżonką, nie mogłaby mnie pielęgnować tkliwiej. Nieraz radość zalewała mi serce, sądziłem bowiem, że tylko miłość może podobną tkliwością natchnąć. Nieraz czytałem ją w jej twarzy i spojrzeniu, a wówczas, czy uwierzysz, że wśród tych prostaków, w ubogiej izbie, która zastępowała im zarazem kuchnię i triclinium, czułem się szczęśliwszy niż kiedykolwiek? Nie! Nie byłem jej obojętny i dziś jeszcze wydaje mi się niepodobieństwem myśleć inaczej. A jednak taż sama Ligia opuściła potajemnie przede mną mieszkanie Miriam. Przesiaduję teraz oto całymi dniami z głową opartą na rękach i rozmyślam, czemu ona to uczyniła. Czym ci pisał, że sam ofiarowałem się jej wrócić ją Aulusom? Wprawdzie odrzekła mi, że to jest już niemożliwe i ze względu na to, że Aulusowie wyjechali do Sycylii, i ze względu na wieści, jakie przechodząc przez niewolników z domu do domu, dostają się na Palatyn. Cezar mógłby ją znów odebrać Aulusom. Prawda! Ona jednak wiedziała, że dłużej już nastawać na nią nie będę, że porzucam drogę przemocy, a nie mogąc ni przestać jej kochać, ni żyć bez niej, wprowadzę ją do domu mego przez uwieńczone drzwi i posadzę na uświęconej skórze przy ognisku… A jednak uciekła! Dlaczego? Nic jej już nie groziło. Jeśli mnie nie kochała, mogła mnie odrzucić. Na dzień przedtem poznałem dziwnego człowieka, niejakiego Pawła z Tarsu, który rozmawiał ze mną o Chrystusie i Jego nauce i rozmawiał tak potężnie, że mi się wydało, iż każde jego słowo mimo jego woli obraca w perzynę wszystkie podstawy naszego świata. Ten sam człowiek odwiedzał mnie po jej ucieczce i rzekł mi: »Gdy Bóg otworzy oczy twoje na światło i zdejmie z nich bielmo, jak zdjął z moich, wówczas odczujesz, że postąpiła słusznie, i wówczas może ją odnajdziesz.« I oto łamię głowę nad tymi słowy, jakbym je usłyszał z ust Pytii w Delfach. Chwilami zdaje mi się, że już coś rozumiem. Oni kochając ludzi są nieprzyjaciółmi naszego życia, naszych bogów i… naszych zbrodni, więc ona uciekła ode mnie, jako od człowieka, który do tego świata należy i z którym musiałaby podzielić życie uważane przez chrześcijan za występne. Powiesz, że skoro mogła mnie odrzucić, więc nie potrzebowała się oddalać. A jeśli i ona mnie kocha? W takim razie chciała uciec przed miłością. Na samą myśl o tym chce mi się wysłać niewolników we wszystkie zaułki Rzymu i nakazać im, aby krzyczeli po domach: »Wróć, Ligio!« Ale przestaję rozumieć, dlaczego ona to uczyniła. Ja bym jej przecie nie bronił wierzyć w jej Chrystusa i sam wzniósłbym Mu ołtarz w atrium. Co jeden nowy Bóg więcej mógłby mi szkodzić i dlaczego nie miałbym w Niego uwierzyć, ja, który nie bardzo wierzę w starych? Wiem z wszelką pewnością, że chrześcijanie nigdy nie kłamią, a mówią, że zmartwychwstał. Człowiek przecie tego zrobić nie mógł. Ów Paweł z Tarsu, który jest obywatelem rzymskim, ale który, jako Żyd, zna stare księgi hebrajskie, mówił mi, iż przyjście Chrystusa było zapowiadane od całych tysięcy lat przez proroków. Wszystko to są rzeczy nadzwyczajne, ale czyż nadzwyczajność nie otacza nas ze wszystkich stron? Nie przestano jeszcze przecie mówić i o Apoloniuszu z Tiany. To, co potwierdził Paweł, że nie masz całej gromady bogów, ale jest jeden, wydaje mi się rozsądnym. Podobno i Seneka jest tego zdania, a przed nim było wielu innych. Chrystus był, dał się ukrzyżować dla zbawienia świata i zmartwychwstał. Wszystko to jest zupełnie pewne, nie widzę zatem powodu, dlaczego bym miał się upierać w zdaniu przeciwnym lub dlaczego nie miałbym Mu wznieść ołtarza, skoro gotów byłbym wznieść go na przykład Serapisowi. Nietrudno by mi nawet przyszło wyrzec się innych bogów, bo wszakże żaden rozumniejszy umysł i tak w nich nie wierzy. Ale zdaje się, że to wszystko chrześcijanom jeszcze nie wystarcza. Nie dość uczcić Chrystusa, trzeba jeszcze żyć wedle jego nauki; i tu dopiero stajesz jakby nad brzegiem morza, które ci każą przebrnąć piechotą. Gdybym to im obiecał, sami czuliby, że to jest pusty dźwięk słów w moich ustach. Paweł powiedział mi to otwarcie. Ty wiesz, jak kocham Ligię, i wiesz, że nie ma nic takiego, czego bym dla niej nie uczynił. Ale nie mógłbym przecie nawet na jej żądanie podnieść na ramionach Sorakte lub Wezuwiusza ani pomieścić w dłoni Trazymeńskiego Jeziora, ani zmienić oczu moich z czarnych na niebieskie, jakie mają Ligowie. Gdyby żądała, chciałbym, ale to nie leży w mojej mocy. Jam nie filozof, ale też nie jestem i taki głupi, jak ci się może nieraz wydawałem. Otóż powiem ci tak: nie wiem, jak chrześcijanie radzą sobie, by żyć, wiem natomiast, że gdzie się zaczyna ich nauka, tam się kończy władztwo rzymskie, kończy się Rzym, kończy się życie, różnica między zwyciężonym i zwycięzcą, możnym i biednym, panem i niewolnikiem, kończy się urząd, kończy się cezar, prawo i cały porządek świata, a zamiast tego wszystkiego przychodzi Chrystus i jakieś miłosierdzie, którego dotąd nie bywało, i jakaś dobrotliwość, przeciwna ludzkim i naszym rzymskim instynktom. Mnie wprawdzie Ligia obchodzi więcej niż cały Rzym i jego panowanie i niechby się lepiej świat zapadł, byłem ją mógł mieć w swoim domu. Ale to inna rzecz. Dla nich, dla chrześcijan, nie dość się zgodzić w słowach, trzeba jeszcze czuć, że tak jest dobrze, i nie mieć w duszy niczego innego. A ja, bogowie mi świadkami — nie mogę. Czy rozumiesz, co to znaczy? Jest coś w mojej naturze, co się wzdryga na tę naukę, i choćby usta moje ją sławiły, choćbym się do jej przepisów stosował, rozum i dusza mówiłyby mi, że to czynię dla miłości, dla Ligii i że gdyby nie ona, to nic w świecie nie byłoby dla mnie przeciwniejszego. I rzecz dziwna, że taki Paweł z Tarsu to rozumie i że rozumie, mimo całej swej prostoty i niskiego pochodzenia, ów stary teurgus, największy między nimi, Piotr, który był uczniem Chrystusa. I czy wiesz, co czynią? Oto modlą się za mnie i proszą dla mnie o coś, co nazywają łaską, a na mnie zstępuje tylko niepokój i coraz większa tęsknota za Ligią.\\r\\n\\r\\nWszakżem ci pisał, że ona odeszła tajemnie, ale odchodząc zostawiła mi krzyż, który sama powiązała z gałązek bukszpanu. Zbudziwszy się, znalazłem go przy łóżku. Mam go teraz w lararium i sam nie umiem zdać sobie sprawy, dlaczego zbliżam się jednak do niego tak, jakby w nim było coś boskiego, to jest ze czcią i obawą. Kocham go, bo jej ręce go wiązały, a nienawidzę, bo on nas dzieli. Czasem mi się zdaje, że są w tym wszystkim jakieś czary i że teurgus Piotr, choć się powiada być prostym rybakiem, jest większy i od Apoloniusza, i od wszystkich, jacy przed nim byli, i że on to opętał ich tam wszystkich, Ligię, Pomponię i mnie samego.\\r\\n\\r\\nTy piszesz, że w liście mym poprzednim znać niepokój i smutek. Smutek musi być, bom ją znowu utracił, a niepokój jest dlatego, że coś się jednak zmieniło we mnie. Szczerze ci mówię, że nic przeciwniejszego mej naturze, jak ta nauka, a jednak od czasu, jakem się z nią zetknął, nie mogę się poznać. Czary czy miłość?… Kirke zmieniała dotknięciem ciała ludzkie, a mnie zmieniono duszę. Chyba Ligia jedna mogła to uczynić albo raczej Ligia przez tę dziwną naukę, którą wyznaje. Gdym od nich wrócił do siebie, nikt się mnie nie spodziewał. Mniemano, że jestem w Benewencie i że nieprędko wrócę, więc w domu zastałem nieład, pijanych niewolników i ucztę, którą sobie wydawali w moim triclinium. Śmierci raczej spodziewali się niż mnie i mniej by się jej przerazili. Ty wiesz, jak silną ręką trzymam mój dom, wszystko więc, co żyło, rzuciło się na kolana, a niektórzy poomdlewali ze strachu. A ja, wiesz, jak postąpiłem? Oto w pierwszej chwili chciałem wołać o rózgi i rozpalone żelazo, ale zaraz potem chwycił mnie jakiś wstyd i dasz wiarę — jakiś żal tych nędzników; są między nimi i starzy niewolnicy, których jeszcze mój dziad M. Winicjusz przywiódł za czasów Augusta znad Renu. Zamknąłem się samotny w bibliotece i tam przyszły mi jeszcze dziwniejsze myśli do głowy, mianowicie, że po tym, co słyszałem i widziałem między chrześcijanami, nie godzi mi się postępować z niewolnikami tak, jak postępowałem dotąd, i że to są także ludzie. Oni przez kilka dni chodzili w trwodze śmiertelnej, sądząc, że zwłóczę dlatego, by tym okrutniejszą karę obmyślić, a ja nie karałem i nie ukarałem, bo nie mogłem. Zwoławszy ich trzeciego dnia, rzekłem: »Przebaczam wam, wy zaś pilną służbą starajcie się winy naprawić!” Na to padli na kolana, zalewając się łzami, wyciągając z jękiem ręce i zowiąc mnie panem i ojcem, ja zaś — ze wstydem ci to mówię — byłem również wzruszony. Wydało mi się, że w tej chwili widzę słodką twarz Ligii i jej oczy zalane łzami, dziękujące mi za ten postępek. I pro pudor! czułem, że i mnie zwilgotniały źrenice… Wiesz, co ci wyznam: oto, że nie mogę sobie dać rady bez niej, że mi źle jest samemu, żem jest po prostu nieszczęśliwy i że mój smutek większy jest, niż przypuszczasz… Lecz co do moich niewolników, zastanowiła mnie jedna rzecz. Przebaczenie, jakie otrzymali, nie tylko nie rozzuchwaliło ich, nie tylko nie rozluźniło karności, ale nigdy strach nie pobudzał ich do tak skwapliwej służby, do jakiej pobudziła wdzięczność. Nie tylko służą, ale zdają się na wyścigi zgadywać moje myśli, ja zaś wspominam ci o tym dlatego, że gdym na dzień przed opuszczeniem chrześcijan powiedział Pawłowi, że świat rozleciałby się na skutek jego nauki jak beczka bez obręczy, ów odrzekł mi: »Silniejszą obręczą jest miłość niż groza.« A teraz widzę, że w pewnych wypadkach zdanie to może być słuszne. Sprawdziłem je również i w stosunku do klientów, którzy zwiedziawszy się o moim powrocie, zbiegli się, by mnie przywitać. Wiesz, że nie byłem nigdy dla nich zbyt skąpy, ale jeszcze ojciec mój postępował z zasady z nimi wyniośle i mnie do podobnego postępowania przyuczył. Otóż teraz, widząc te wytarte płaszcze i wygłodniałe twarze, znów doznałem jakby uczucia litości. Kazałem im dać jeść, a nadto mówiłem z nimi; nazwałem kilku po imieniu, kilku spytałem o ich żony i dzieci i znów widziałem łzy w oczach, a nadto znów wydało mi się, że Ligia to widzi, że cieszy się i pochwala… Czy mój umysł poczyna się błąkać, czy miłość miesza mi zmysły, nie wiem, wiem jednak, iż mam ciągle uczucie, że ona na mnie z dala patrzy, i boję się uczynić coś takiego, co by ją mogło zasmucić i obrazić. Tak, Kaju! Zmieniono mi jednak duszę i czasem dobrze mi z tym, czasem znów dręczę się tą myślą, albowiem obawiam się, że zabrano mi dawne męstwo, dawną energię i że może niezdatny już jestem nie tylko do rady, sądu, uczt, ale nawet i do wojny. To są niechybnie czary! I tak dalece mnie zmieniono, że powiem ci i to, co mi przychodziło do głowy jeszcze wówczas, gdym leżał chory: że gdyby Ligia była podobną do Nigidii, do Poppei, do Kryspinilli i do innych naszych rozwódek, gdyby była równie plugawą, równie niemiłosierną i równie łatwą jak one, to bym jej nie kochał tak, jak kocham. Ale gdy kocham ją za to, co nas dzieli, domyślisz się, jaki chaos rodzi się w mej duszy, w jakich żyję ciemnościach, jak nie widzę przed sobą dróg pewnych i jak dalece nie wiem, co mam począć. Jeśli życie może być porównywanym do źródła, w moim źródle zamiast wody płynie niepokój. Żyję nadzieją, że ją może ujrzę, i czasem zdaje mi się, że to musi nastąpić… Ale co będzie ze mną za rok lub dwa, nie wiem i nie mogę odgadnąć. Z Rzymu nie wyjadę. Nie mógłbym znieść towarzystwa augustianów, a przy tym jedyną ulgą w moim smutku i niepokoju jest mi myśl, że jestem blisko Ligii, że przez Glauka lekarza, który obiecał mnie odwiedzić, albo przez Pawła z Tarsu może się czasem czegoś o niej dowiem. Nie! Nie opuściłbym Rzymu, choćbyście mi ofiarowali zarząd Egiptu. Wiedz także, że kazałem rzeźbiarzowi obrobić kamień grobowy dla Gula, którego zabiłem w gniewie. Za późno przyszło mi na myśl, że on jednak na ręku mnie nosił i pierwszy uczył, jak strzałę na łuk nakładać. Nie wiem, dlaczego zbudziła się teraz we mnie pamięć o nim, podobna do żalu i do wyrzutu… Jeśli cię zdziwi to, co piszę, odpowiem ci, ze mnie to nie mniej dziwi, ale piszę ci szczerą prawdę. Żegnaj”.\\r\\n\\r\\n\\r\\n\\r\\nRozdział dwudziesty dziewiąty\\r\\n\\r\\nNa ten list Winicjusz nie miał już odpowiedzi, gdyż Petroniusz nie odpisywał spodziewając się widocznie, że cezar lada dzień nakaże powrót do Rzymu. Jakoż wieść o tym rozeszła się w mieście i wzbudziła radość wielką w sercach tłuszczy, tęskniącej do igrzysk i rozdawnictwa zboża i oliwy, których wielkie zapasy nagromadzone były w Ostii. Helius, wyzwoleniec Nerona, zapowiedział wreszcie jego powrót w senacie. Lecz Nero, wsiadłszy wraz z dworem na statki u przylądka Misenum, wracał z wolna, wstępując do miast nadbrzeżnych dla wypoczynku lub dla występów w teatrach. W Minturnae, gdzie znów śpiewał publicznie, zabawił dni kilkanaście, a nawet znów się namyślał, czy nie wrócić do Neapolu i nie czekać tam na nadejście wiosny, która zresztą czyniła się wcześniejsza niż zwykle i ciepła. Przez cały ten czas Winicjusz żył zamknięty w swym domu, z myślą o Ligii i o tych wszystkich nowych rzeczach, które zajmowały mu duszę i wnosiły do niej obce jej dotąd pojęcia i uczucia. Widywał tylko od czasu do czasu Glauka lekarza, którego każde odwiedziny napełniały go wewnętrzną radością, albowiem mógł z nim rozmawiać o Ligii. Glaukus nie wiedział wprawdzie, gdzie znalazła schronienie, zapewniał go jednak, że starsi otoczyli ją troskliwą opieką. Raz też, wzruszony smutkiem Winicjusza, powiedział mu, że Piotr Apostoł zganił Kryspa za to, iż wyrzucał Ligii jej ziemską miłość. Młody patrycjusz usłyszawszy to pobladł ze wzruszenia. I jemu zdawało się niejednokrotnie, że nie jest obojętnym dla Ligii, ale również często wpadał w zwątpienie i niepewność, teraz zaś po raz pierwszy usłyszał potwierdzenie swoich pragnień i nadziei z ust obcych, a do tego chrześcijańskich. W pierwszej chwili wdzięczności chciał biec do Piotra, dowiedziawszy się zaś, że nie masz go w mieście i że naucza w okolicy, zaklinał Glauka, by go do niego przyprowadził, obiecując obdarzyć za to hojnie ubogich gminy. Zdawało mu się, że jeśli Ligia go kocha, to tym samym wszystkie przeszkody są usunięte, gdyż gotów był w każdej chwili uczcić Chrystusa. Lecz Glaukus, jakkolwiek namawiał go usilnie do przyjęcia chrztu, nie śmiał mu ręczyć, czy zyszcze przez to od razu Ligię, i mówił mu, że chrztu należy żądać dla chrztu samego i dla miłości Chrystusa, nie zaś dla innych celów. „Trzeba mieć i duszę chrześcijańską” — rzekł mu — a Winicjusz, lubo każda przeszkoda wzburzała go, poczynał już rozumieć, że Glaukus, jako chrześcijanin, mówi to, co mówić powinien. Sam on nie zdawał sobie dokładnie sprawy, że jedną z najgłębszych zmian w jego naturze stanowiło to, iż dawniej mierzył ludzi i rzeczy tylko przez własny egoizm, obecnie zaś z wolna przyuczał się do myśli, że inne oczy mogą inaczej patrzeć, inne serce inaczej czuć i że słuszność nie zawsze toż samo znaczy, co osobista korzyść.\\r\\n\\r\\nBrała go też często chęć zobaczenia Pawła z Tarsu, którego słowa rozciekawiały go i niepokoiły. Układał sobie w duszy dowody, którymi będzie zwalczał jego naukę, opierał mu się w myśli, chciał go jednakże widzieć i słyszeć. Lecz Paweł wyjechał do Arycji, gdy zaś i odwiedziny Glauka stawały się coraz rzadsze, Winicjusza otoczyła zupełna samotność. Wówczas począł znów przebiegać zaułki przyległe do Subury i wąskie uliczki Zatybrza, w nadziei, że choć z daleka ujrzy Ligię, lecz gdy i ta nadzieja go zawiodła, w sercu poczęła mu wzbierać nuda i zniecierpliwienie. Przyszedł na koniec czas, że dawna natura odezwała się w nim raz jeszcze z taką siłą, z jaką fala w chwili przypływu wraca na brzeg, z którego ustąpiła. Wydało mu się, że był głupcem, że niepotrzebnie zaprzątał sobie głowę rzeczami, które doprowadziły go do smutku, i że powinien brać z życia, co się da. Postanowił zapomnieć o Ligii, a przynajmniej szukać rozkoszy i użycia poza nią. Czuł jednak, że to jest ostatnia próba, rzucił się więc w wir życia z całą ślepą, właściwą mu energią i zapalczywością. Życie zaś samo zdawało się go do tego zachęcać. Obumarłe i wyludnione przez zimę miasto poczęło się ożywiać nadzieją bliskiego przyjazdu cezara. Gotowano mu uroczyste przyjęcie. Przy tym szła wiosna: śniegi znikły pod tchnieniem afrykańskich wiatrów ze szczytów Gór Albańskich. Trawniki w ogrodach pokryły się fiołkami. Fora i Pole Marsowe zaroiły się ludźmi, których przygrzewało coraz gorętsze słońce. Na Via Appia, która była zwykłym miejscem zamiejskich przejażdżek, zapanował ruch bogato zdobnych wozów. Czyniono już wycieczki do Gór Albańskich. Młode kobiety, pod pozorem uczczenia Junony w Lanuvium lub Diany w Arycji, wymykały się z domów, aby za miastem szukać wrażeń, towarzystwa, spotkań i rozkoszy. Tu Winicjusz wśród wspaniałych rydwanów spostrzegł pewnego dnia przepyszną, poprzedzaną przez dwa molosy, karrukę Petroniuszowej Chryzotemis, otoczoną przez całe grono młodzieży i starych senatorów, których urząd zatrzymał w mieście. Chryzotemis, powożąc sama czterema korsykańskimi kucami, rozdawała naokół uśmiechy i lekkie uderzenia złotym biczem, lecz spostrzegłszy Winicjusza wstrzymała konie i zabrała go do karruki, a następnie na ucztę do domu, która trwała przez całą noc. Winicjusz spił się tak na owej uczcie, iż nie pamiętał nawet, kiedy odwieziono go do domu, przypomniał sobie jednak, że gdy Chryzotemis spytała go o Ligię, obraził się i będąc już pijanym wylał jej na głowę puchar falernu. Rozmyślając o tym po trzeźwemu odczuwał jeszcze gniew. Lecz w dzień później Chryzotemis, zapomniawszy widocznie o obeldze, odwiedziła go w jego domu i zabrała go znów na drogę Appijską, po czym była u niego na wieczerzy, na której wyznała, że nie tylko Petroniusz, ale i jego lutnista znudził ją już od dawna i że serce jej jest wolne. Przez tydzień ukazywali się razem, lecz stosunek nie obiecywał być trwałym. Jakkolwiek od wypadku z falernem imię Ligii nie było nigdy wspominane, Winicjusz nie mógł się jednak pozbyć myśli o niej. Miał ciągle uczucie, że oczy jej patrzą na niego, i uczucie to przejmowało go jakby obawą. Zżymał się sam na siebie, nie mogąc wszelako pozbyć się ani myśli, że Ligię zasmuca, ani żalu, który się z tej myśli rodził. Po pierwszej scenie zazdrości, jaką Chryzotemis uczyniła mu z powodu dwóch dziewcząt syryjskich, które nabył, przepędził ją w sposób grubiański. Nie przestał wprawdzie od razu nurzać się w rozkoszy i rozpuście, owszem, czynił to jakby na złość Ligii, ale w końcu spostrzegł, że myśl o niej nie opuszcza go ani na chwilę, że ona wyłącznie jest powodem jego tak złych, jak dobrych czynności i że naprawdę nic go w świecie nie obchodzi poza nią. Wówczas opanował go niesmak i zmęczenie. Rozkosz mu zbrzydła i zostawiła tylko wyrzuty. Zdawało mu się, że jest nędznikiem, i to ostatnie uczucie napełniło go niezmiernym zdumieniem, dawniej bowiem uznawał za dobre wszystko, co mu dogadzało. Wreszcie stracił swobodę, pewność siebie i wpadł w zupełne odrętwienie, z którego nie mogła go rozbudzić nawet wieść o powrocie cezara. Nic go już teraz nie obchodziło i nawet do Petroniusza nie wybrał się dopóty, dopóki ten nie przysłał mu wezwania i swojej własnej lektyki.\\r\\n\\r\\nUjrzawszy go, lubo powitany radośnie, odpowiadał na jego pytania niechętnie, lecz wreszcie długo tłumione uczucia i myśli wybuchły i popłynęły mu z ust obfitym potokiem słów. Raz jeszcze opowiedział szczegółowo historię swych poszukiwań za Ligią i pobytu między chrześcijanami, wszystko, co tam widział i słyszał, wszystko, co mu przechodziło przez głowę i serce, i wreszcie począł narzekać, że wpadł w chaos, w którym stracił spokojność, dar rozróżniania rzeczy i sąd o nich. Nic go oto nie nęci, nic mu nie smakuje, nie wie, czego się trzymać i jak postępować. Gotów jest czcić Chrystusa i prześladować Go, rozumie wzniosłość Jego nauki i zarazem czuje do niej wstręt nieprzezwyciężony. Rozumie, że choćby posiadł Ligię, to jej nie posiądzie zupełnie, bo się musi nią dzielić z Chrystusem. Na koniec żyje, jakby nie żył: bez nadziei, bez jutra, bez wiary w szczęście, a naokół otacza go ciemność, z której szuka po omacku wyjścia i nie może znaleźć.\\r\\n\\r\\nPetroniusz patrzył w czasie opowiadania na jego zmienioną twarz, na ręce, które mówiąc wyciągał w dziwny sposób przed siebie, jakby rzeczywiście szukał drogi w ciemności, i rozmyślał. Nagle wstał i zbliżywszy się do Winicjusza począł rozgarniać palcami jego włosy nad uchem.\\r\\n\\r\\n— Czy ty wiesz — spytał — że masz kilka siwych włosów na skroni?\\r\\n\\r\\n— Może być — odpowiedział Winicjusz. — Nie zdziwię się, jeśli wkrótce wszystkie mi zbieleją.\\r\\n\\r\\nPo czym nastało milczenie. Petroniusz był człowiekiem rozumnym i nieraz zastanawiał się nad duszą ludzką i nad życiem. Lecz w ogóle życie to w tym świecie, w którym obaj żyli, mogło być zewnętrznie szczęśliwe lub nieszczęśliwe, ale wewnętrznie bywało spokojne. Równie jak piorun lub trzęsienie ziemi mogło obalić świątynię, tak nieszczęście mogło zburzyć życie, samo w sobie jednak składało się ono z prostych i harmonijnych linii, wolnych od wszelkich zawikłań. Tymczasem co innego było w słowach Winicjusza i Petroniusz po raz pierwszy stanął wobec szeregu duchowych węzłów, których nikt dotąd nie rozplątywał. Był o tyle rozumny, że czuł ich wagę, ale przy całej swej bystrości nie umiał nic na zadane pytania odpowiedzieć i wreszcie po długiej chwili milczenia rzekł:\\r\\n\\r\\n— To są chyba czary.\\r\\n\\r\\n— I ja tak sądziłem — odpowiedział Winicjusz. — Nieraz wydawało mi się, że oczarowano nas oboje.\\r\\n\\r\\n— A gdybyś — rzekł Petroniusz — udał się na przykład do kapłanów Serapisa. Bez wątpienia jest między nimi, jak w ogóle między kapłanami, wielu oszustów, są jednak tacy, którzy zgłębili dziwne tajemnice.\\r\\n\\r\\nLecz mówił to bez wiary i głosem niepewnym, sam bowiem czuł, jak w ustach jego ta rada może wydawać się marną, a nawet śmieszną.\\r\\n\\r\\nWinicjusz zaś począł trzeć czoło — i mówił:\\r\\n\\r\\n— Czary!… Widziałem czarowników, którzy podziemnych, nieznanych sił używali dla zysku, widziałem i takich, którzy używali ich na szkodę swych nieprzyjaciół. Lecz chrześcijanie żyją w ubóstwie, nieprzyjaciołom przebaczają, głoszą pokorę, cnotę i miłosierdzie, co im tedy może przyjść z czarów i dlaczego mieliby je rzucać?…\\r\\n\\r\\nPetroniusza poczęło gniewać, iż rozum jego nie może znaleźć na nic odpowiedzi, nie chcąc się jednak do tego przyznać, odpowiedział, byle dać jakąkolwiek odpowiedź:\\r\\n\\r\\n— To nowa sekta…\\r\\n\\r\\nPo chwili zaś rzekł:\\r\\n\\r\\n— Na boską mieszkankę pafijskich gajów, jak to wszystko psuje życie! Ty podziwiasz dobroć i cnotę tych ludzi, a ja ci powiadam, że są źli, gdyż są nieprzyjaciółmi życia, jak choroby i jak śmierć sama. Dosyć ich mamy i tak! Nie potrzeba nam jeszcze chrześcijan. Policz tylko: choroby, cezar, Tygellinus, wiersze cezara, szewcy, którzy rządzą potomkami dawnych Kwirytów, wyzwoleńcy, którzy zasiadają w senacie. Na Kastora! Dość tego! To jest zgubna i obrzydła sekta! Próbowałżeś otrząsnąć się z tych smutków i użyć trochę życia?\\r\\n\\r\\n— Próbowałem — odpowiedział Winicjusz.\\r\\n\\r\\nA Petroniusz rozśmiał się i rzekł:\\r\\n\\r\\n— Ach, zdrajco! Przez niewolników prędko rozchodzą się wiadomości: uwiodłeś mi Chryzotemis!\\r\\n\\r\\nWinicjusz kiwnął z niesmakiem ręką.\\r\\n\\r\\n— W każdym razie dziękuję ci — mówił Petroniusz. — Poślę jej parę trzewików naszywanych perłami; w moim języku miłosnym znaczy to: „Odejdź”. Winienem ci podwójną wdzięczność: raz za to, że nie przyjąłeś Eunice, drugi raz, żeś mnie uwolnił od Chryzotemis. Posłuchaj mnie: widzisz przed sobą człowieka, który wstawał rano, kąpał się, ucztował, posiadał Chryzotemis, pisywał satyry, a nawet czasem prozę przeplatał wierszami, ale który nudził się jak cezar i często nie umiał opędzić się posępnym myślom. A czy wiesz, dlaczego tak było? Oto dlatego, żem szukał daleko tego, co było blisko… Kobieta piękna warta jest zawsze tyle złota, ile waży, ale kobieta, która przy tym kocha, nie ma wprost ceny. Tego nie kupisz za wszystkie skarby Werresa. Teraz mówię sobie oto, co następuje: napełniam życie szczęściem jak puchar najprzedniejszym winem, jakie wydała ziemia, i piję, póki nie zmartwieje mi ręka i nie pobledną usta. Co będzie dalej, nie dbam, i oto jest moja najnowsza filozofia.\\r\\n\\r\\n— Wyznawałeś ją zawsze. Nic w niej nowego!\\r\\n\\r\\n— Jest w niej treść, której brakło.\\r\\n\\r\\nTo rzekłszy zawołał Eunice, która weszła, ubrana w białą draperię, złotowłosa, już nie dawna niewolnica, ale jakby bogini miłości i szczęścia.\\r\\n\\r\\nOn zaś otworzył jej ramiona i rzekł:\\r\\n\\r\\n— Pójdź!\\r\\n\\r\\nNa to przybiegła ku niemu i siadłszy na jego kolanach oplotła mu ramionami szyję, głowę zaś złożyła na jego piersiach. Winicjusz widział, jak z wolna policzki jej poczęły się pokrywać odblaskiem purpury, jak oczy zatapiały się stopniowo we mgle. Razem tworzyli cudną grupę miłosną i szczęśliwą. Petroniusz sięgnął ręką do płaskiej wazy stojącej obok na stole i wydobywszy z niej pełną garść fiołków począł obsypywać nimi głowę, piersi i stolę Eunice, następnie obsunął tunikę z jej ramion i rzekł:\\r\\n\\r\\n— Szczęśliwy, kto jak ja znalazł miłość w takim zamkniętą kształcie… Czasem wydaje mi się, że jesteśmy dwojgiem bogów… Patrz sam: czy Praksyteles, czy Miron, czy Skopas lub Lizypp stworzyli kiedy cudniejsze linie? Czy na Paros lub w Pentelikonie istnieje podobny marmur, ciepły, różowy i rozkochany? Są ludzie, którzy wycałowują brzegi waz, lecz ja wolę szukać rozkoszy tam, gdzie ją prawdziwie znaleźć można.\\r\\n\\r\\nTo rzekłszy począł wodzić ustami po jej ramionach i szyi, ją zaś przejmowało drganie i oczy jej to zamykały się, to otwierały z wyrazem niewysłowionej rozkoszy. Petroniusz podniósł po chwili swą wykwintną głowę i zwróciwszy się do Winicjusza, rzekł:\\r\\n\\r\\n— A teraz pomyśl, czym są wobec tego twoi posępni chrześcijanie, i jeśli nie zrozumiesz różnicy, to idź sobie do nich… Ale ten widok cię uleczy.\\r\\n\\r\\nWinicjusz rozdął nozdrza, przez które wchodziła woń fiołków, napełniająca cały pokój, i pobladł, pomyślał bowiem, że gdyby mógł tak wodzić ustami po ramionach Ligii, to byłaby jakaś świętokradzka rozkosz, tak wielka, że potem niechby się zapadł świat. Lecz przywykłszy już do prędkiego uświadamiania tego, co się w nim dzieje, spostrzegł, że i w tej chwili myśli o Ligii, tylko o niej.\\r\\n\\r\\nPetroniusz zaś rzekł:\\r\\n\\r\\n— Eunice, każ nam, boska, przygotować wieńce na głowę i śniadanie.\\r\\n\\r\\nPotem, gdy odeszła, zwrócił się do Winicjusza:\\r\\n\\r\\n— Chciałem ją wyzwolić, ona zaś, wiesz, co mi odpowiedziała: „Wolałabym być twoją niewolnicą niż żoną cezara”. I nie chciała się zgodzić. Wówczas wyzwoliłem ją mimo jej wiedzy. Pretor zrobił to dla mnie, że nie wymagał jej obecności. Ale ona nie wie o tym, jak również nie wie, że ten dom i wszystkie moje klejnoty, z wyjątkiem gemm, do niej będą należały na wypadek mojej śmierci.\\r\\n\\r\\nTo rzekłszy wstał, przeszedł się po pokoju i rzekł:\\r\\n\\r\\n— Miłość zmienia jednych więcej, drugich mniej, ale zmieniła i mnie. Niegdyś lubiłem zapach werweny, lecz ponieważ Eunice woli fiołki, więc i ja polubiłem je teraz nad wszystko, i od czasu jak wiosna nadeszła, oddychamy tylko fiołkami.\\r\\n\\r\\nTu zatrzymał się przed Winicjuszem i zapytał:\\r\\n\\r\\n— A ty? zawsze trzymasz się nardu?\\r\\n\\r\\n— Daj mi pokój! — odpowiedział młody człowiek.\\r\\n\\r\\n— Ja chciałem, byś się przypatrzył Eunice, i mówię ci o niej dlatego, że może i ty szukasz daleko tego, co jest bliskie. Może i dla ciebie bije gdzieś w twoich niewolniczych cubiculach serce wierne i proste. Przyłóż taki balsam na twe rany. Mówisz, że Ligia cię kocha? Być może! Ale co to jest za miłość, która się wyrzeka? Czy to nie znaczy, że jest coś od niej silniejszego? Nie, drogi: Ligia to nie Eunice.\\r\\n\\r\\nNa to Winicjusz odrzekł:\\r\\n\\r\\n— Wszystko jest tylko jednym udręczeniem. Widziałem cię całującego ramiona Eunice i pomyślałem wówczas, że gdyby mi tak Ligia odkryła swoje, to niechby potem ziemia otworzyła się pod nami! Ale na samą myśl o tym chwycił mnie jakiś lęk, jak gdybym porwał się na westalkę lub zamierzał pohańbić bóstwo… Ligia to nie Eunice, tylko że ja inaczej rozumiem tę różnicę niż ty. Tobie miłość zmieniła nozdrza, więc wolisz fiołki od werweny, a mnie zmieniła duszę, więc mimo mojej nędzy i żądzy wolę, że Ligia jest taką, jak jest, niż żeby była podobna do innych.\\r\\n\\r\\nPetroniusz wzruszył ramionami.\\r\\n\\r\\n— W takim razie nie dzieje ci się krzywda. Ale ja tego nie rozumiem.\\r\\n\\r\\nA Winicjusz odpowiedział gorączkowo:\\r\\n\\r\\n— Tak! tak!… My się już nie możemy zrozumieć!\\r\\n\\r\\nNastała znów chwila milczenia, po czym Petroniusz rzekł:\\r\\n\\r\\n— Niech Hades pochłonie twoich chrześcijan! Napełnili cię niepokojem i zniszczyli zmysł życia. Niech ich Hades pochłonie! Mylisz się mniemając, że to jest nauka dobroczynna, bo dobroczynnym jest to, co ludziom daje szczęście, to jest piękność, miłość i moc, oni zaś nazywają to marnością. Mylisz się, że są sprawiedliwi, bo jeśli za złe będziemy płacili dobrem, to czymże będziemy płacili za dobro? A przy tym jeśli za to i za to jednaka zapłata, to po cóż ludzie mają być dobrzy?\\r\\n\\r\\n— Nie: zapłata nie jest jednaka, ale się zaczyna, wedle ich nauki, w życiu przyszłym, które nie jest doczesne.\\r\\n\\r\\n— W to się nie wdaję, bo to dopiero zobaczymy, jeśli coś można zobaczyć… bez oczu. Tymczasem są to po prostu niedołęgi. Ursus zadusił Krotona, bo ma członki ze spiżu, ale to są mazgaje, przyszłość zaś nie może do mazgajów należeć.\\r\\n\\r\\n— Życie dla nich zaczyna się wraz ze śmiercią.\\r\\n\\r\\n— To jakby ktoś powiedział: dzień zaczyna się razem z nocą. Czy ty masz zamiar porwać Ligię?\\r\\n\\r\\n— Nie. Nie mogę jej złem za dobre płacić i przysiągłem, że tego nie uczynię.\\r\\n\\r\\n— Czy masz zamiar przyjąć naukę Chrystusa?\\r\\n\\r\\n— Chcę, ale moja natura jej nie znosi.\\r\\n\\r\\n— A potrafisz zapomnieć o Ligii?\\r\\n\\r\\n— Nie.\\r\\n\\r\\n— To podróżuj.\\r\\n\\r\\nNiewolnicy dali w tej chwili znać, że śniadanie gotowe, lecz Petroniusz, któremu zdawało się, że wpadł na dobrą myśl, mówił dalej w drodze do triclinium:\\r\\n\\r\\n— Zjeździłeś kawał świata, ale tylko jako żołnierz, który śpieszy na miejsce przeznaczenia i nie zatrzymuje się po drodze. Wybierz się z nami do Achai. Cezar nie zarzucił dotąd zamiaru podróży. Będzie się zatrzymywał wszędzie po drodze, śpiewał, zbierał wieńce, łupił świątynie i wreszcie wróci jako tryumfator do Italii. Będzie to coś jakby pochód Bachusa i Apollina w jednej osobie. Augustianie, augustianki, tysiące cytr — na Kastora! Warto to widzieć, bo świat nie widział dotąd niczego podobnego.\\r\\n\\r\\nTu położył się na ławce przed stołem, obok Eunice, a gdy niewolnik kładł mu na głowę wieniec z anemonów, mówił dalej:\\r\\n\\r\\n— Coś ty widział w służbie Korbulona? Nic! Czyś zwiedzał porządnie świątynie greckie, tak jak ja, który przeszło dwa lata przechodziłem z rąk jednego przewodnika do rąk drugiego? Czyś był na Rodos oglądać miejsce, gdzie stał kolos? Czyś widział w Panopie, w Focydzie glinę, z której Prometeusz lepił ludzi, albo w Sparcie jaje, które zniosła Leda, albo w Atenach sławny pancerz sarmacki, zrobiony z kopyt końskich, albo na Eubei okręt Agamemnona, albo czaszę, dla której za formę służyła lewa pierś Heleny? Czyś widział Aleksandrię, Memfis, piramidy, włos Izydy, który sobie wyrwała z żalu za Ozyrysem? Czyś słyszał jęk Memnona? Świat jest szeroki i nie wszystko się kończy na Zatybrzu! Ja będę towarzyszył cezarowi, a potem, gdy będzie wracał, opuszczę go i pojadę na Cypr, bo ta złotowłosa moja boginka życzy sobie, byśmy razem ofiarowali w Pafos Cyprydzie gołębie, a trzeba ci wiedzieć, że czego ona sobie życzy, to się staje.\\r\\n\\r\\n— Niewolnicą twoją jestem — rzekła Eunice.\\r\\n\\r\\nOn zaś wsparł uwieńczoną głowę na jej łonie i rzekł z uśmiechem:\\r\\n\\r\\n— Więc jestem niewolnikiem niewolnicy. Podziwiam cię, boska, od stóp do głów.\\r\\n\\r\\nPo czym zwrócił się do Winicjusza:\\r\\n\\r\\n— Jedź z nami na Cypr. Przedtem jednak pamiętaj, że musisz widzieć się z cezarem. Źle, żeś dotąd u niego nie był; Tygellinus gotów wyzyskać to na twoją niekorzyść. Nie ma on wprawdzie do ciebie osobistej nienawiści, jednakże nie może cię kochać choćby dlatego, że jesteś moim siostrzeńcem… Powiemy, że byłeś chory. Musimy się namyśleć, co masz mu odpowiedzieć, jeśli spyta cię o Ligię. Najlepiej machnij ręką i powiedz mu, że była, póki ci się nie znudziła. On to zrozumie. Powiedz mu również, że choroba zatrzymała cię w domu, że gorączkę powiększyło zmartwienie, iż nie mogłeś być w Neapolu i słuchać jego śpiewu, a do zdrowia pomogła ci jedynie nadzieja, że go usłyszysz. Nie lękaj się przesadzić. Tygellinus zapowiada, że wymyśli dla cezara coś nie tylko wielkiego, ale i grubego… Boję się jednak, by mnie nie podkopał. Boję się także twego usposobienia.\\r\\n\\r\\n— Czy wiesz — rzekł Winicjusz — że są ludzie, którzy się cezara nie boją i żyją tak spokojnie, jakby go na świecie nie było?\\r\\n\\r\\n— Wiem, kogo wymienisz: chrześcijan.\\r\\n\\r\\n— Tak. Oni jedni!… Nasze zaś życie czymże jest, jeśli nie ciągłym strachem?\\r\\n\\r\\n— Daj mi pokój z twoimi chrześcijanami. Nie boją się cezara, bo on może o nich i nie słyszał, a w każdym razie nic o nich nie wie i tyle go oni obchodzą, ile zwiędłe liście. A ja ci powiadam, że to są niedołęgi, że sam to czujesz i że jeśli twoja natura otrząsa się na ich naukę, to właśnie dlatego, że czujesz ich niedołęstwo. Tyś człowiek z innej gliny i dlatego daj sobie i mnie z nimi spokój. Potrafimy żyć i umrzeć, a co oni potrafią, to nie wiadomo.\\r\\n\\r\\nWinicjusza uderzyły te słowa i wróciwszy do siebie począł rozmyślać, że może w istocie owa dobrotliwość i miłosierdzie chrześcijan dowodzi niedołęstwa ich dusz. Zdawało mu się, że ludzie mający tęgość i hart nie umieliby tak przebaczać. Przyszło mu do głowy, że istotnie to może być powodem wstrętu, jaki jego rzymska dusza odczuwa do tej nauki. „Potrafimy żyć i umrzeć!” — mówił Petroniusz. A oni? Oni umieją tylko przebaczać, ale nie rozumieją ni prawdziwej miłości, ni prawdziwej nienawiści.\\r\\n\\r\\n\\r\\n\\r\\nRozdział trzydziesty\\r\\n\\r\\nCezar wróciwszy do Rzymu zły był, że wrócił, i po kilku dniach już zapłonął na nowo chęcią wyjazdu do Achai. Wydał nawet edykt, w którym oświadczał, że nieobecność jego nie potrwa długo i że rzeczy publiczne na żadną szkodę z tego powodu nie będą narażone. Za czym w towarzystwie augustianów, między którymi znajdował się i Winicjusz, udał się na Kapitol, by złożyć bogom ofiary za pomyślną podróż. Lecz na drugi dzień, gdy z kolei odwiedził przybytek Westy, zaszedł wypadek, który wpłynął na zmianę wszystkich zamiarów. Nero nie wierzył w bogów, ale bał się ich, zwłaszcza zaś tajemnicza Westa taką przejmowała go obawą, że na widok bóstwa i świętego ognia włosy podniosły mu się nagle z przerażenia, zwarły się zęby, drżenie przebiegło po wszystkich członkach i osunął się na ręce Winicjusza, który wypadkiem znajdował się tuż za nim. Wyniesiono go natychmiast ze świątyni i przeprowadzono na Palatyn, gdzie, lubo niebawem przyszedł zupełnie do siebie, nie opuszczał jednak łoża przez cały dzień. Oświadczył też, ku wielkiemu zdziwieniu obecnych, że zamiar wyjazdu odkłada stanowczo do czasów późniejszych, gdyż bóstwo ostrzegło go tajemnie przed pośpiechem. W godzinę później głoszono już publicznie ludowi po całym Rzymie, że cezar widząc zasmucone twarze obywateli, powodowany miłością ku nim, jako ojciec ku dzieciom, zostaje z nimi, by dzielić ich uciechy i dolę. Lud, uradowany z postanowienia, a zarazem pewien, że nie chybią igrzyska i rozdawnictwo zboża, zebrał się tłumnie przed bramą Palatyńską, wydając okrzyki na cześć boskiego cezara, ów zaś przerwał grę w kości, w którą się zabawiał z augustianami, i rzekł:\\r\\n\\r\\n— Tak, trzeba było odłożyć; Egipt i władztwo nad Wschodem wedle przepowiedni nie może mnie minąć, więc i Achaja mi nie przepadnie. Każę przekopać istm koryncki, a w Egipcie wzniesiem takie pomniki, przy których piramidy wydadzą się igraszką dziecinną. Każę zbudować Sfinksa większego siedem razy od tego, który koło Memfis patrzy w pustynię, ale każę mu dać twarz moją. Wieki potomne będą mówiły tylko o tym pomniku i o mnie.\\r\\n\\r\\n— Zbudowałeś sobie już pomnik swymi wierszami, większy nie siedem, ale trzy razy po siedem od piramidy Cheopsa — rzekł Petroniusz.\\r\\n\\r\\n— A śpiewem? — spytał Nero.\\r\\n\\r\\n— Niestety! Gdyby to umiano zbudować ci taki posąg jak posąg Memnona, który by odzywał się twoim głosem o wschodzie słońca! Morza przyległe Egiptowi roiłyby się po wiek wieków od okrętów, na których tłumy z trzech części świata wsłuchiwałyby się w pieśń twoją.\\r\\n\\r\\n— Niestety, któż to potrafi? — rzekł Nero.\\r\\n\\r\\n— Ale możesz kazać wyciąć z bazaltu siebie powożącego kwadrygą.\\r\\n\\r\\n— Prawda! Uczynię to!\\r\\n\\r\\n— Uczynisz podarek ludzkości.\\r\\n\\r\\n— W Egipcie zaślubię też Lunę, która jest wdową, i będę naprawdę bogiem.\\r\\n\\r\\n— A nam dasz na żony gwiazdy, my zaś utworzymy nową konstelację, która będzie się zwała konstelacją Nerona. Witeliusza jednak ożeń z Nilem, aby płodził hipopotamy. Tygellinowi podaruj pustynię, będzie wówczas królem szakalów…\\r\\n\\r\\n— A mnie co przeznaczasz? — spytał Watyniusz.\\r\\n\\r\\n— Niech cię Apis błogosławi! Wyprawiłeś nam tak wspaniałe igrzyska w Benewencie, że nie mogę ci źle życzyć: zrób parę butów Sfinksowi, któremu łapy drętwieją w czasie ros nocnych, a potem będziesz robił obuwie dla kolosów tworzących aleje przed świątyniami. Każdy tam znajdzie odpowiednie zajęcie. Domicjusz Afer na przykład zostanie skarbnikiem, jako znany z uczciwości. Lubię, cezarze, gdy marzysz o Egipcie, i smuci mnie to, żeś odłożył zamiar wyjazdu.\\r\\n\\r\\nNero zaś rzekł:\\r\\n\\r\\n— Wasze śmiertelne oczy nic nie widziały, bo bóstwo czyni się niewidzialnym, dla kogo zechce. Wiedzcie, że gdym był w świątyni Westy, ona sama stanęła koło mnie i rzekła mi w ucho: „Odłóż wyjazd”. Stało się to tak niespodziewanie, żem się przeraził, choć za taką widoczną opiekę bogów nade mną powinien bym im być wdzięczny.\\r\\n\\r\\n— Wszyscyśmy się przerazili — rzekł Tygellinus — a westalka Rubria zemdlała.\\r\\n\\r\\n— Rubria! — rzekł Nero. — Jaką ona ma śnieżną szyję.\\r\\n\\r\\n— Lecz się rumieni na twój widok, boski cezarze…\\r\\n\\r\\n— Tak! Zauważyłem to i ja. To dziwne! Westalka! Jest coś boskiego w każdej westalce, a Rubria jest bardzo piękna.\\r\\n\\r\\nTu zamyślił się na chwilę, po czym zapytał:\\r\\n\\r\\n— Powiedzcie mi, dlaczego Westy ludzie się więcej boją niż innych bogów? Co w tym jest? Ot, mnie samego lęk ogarnął, chociaż jestem najwyższym kapłanem. Pamiętam tylko, że padłem na wznak i byłbym runął na ziemię, gdyby mnie ktoś nie podtrzymał. Kto mnie podtrzymał?\\r\\n\\r\\n— Ja — odrzekł Winicjusz.\\r\\n\\r\\n— Ach, ty „srogi Aresie”? Czemu nie byłeś w Benewencie? Mówiono mi, żeś chory, i istotnie twarz masz zmienioną. Ale! Słyszałem, że Kroto chciał cię zamordować? Czy to prawda?\\r\\n\\r\\n— Tak jest — i złamał mi ramię, ale się obroniłem.\\r\\n\\r\\n— Złamanym ramieniem?\\r\\n\\r\\n— Pomógł mi pewien barbarzyńca, który był od Krotona silniejszy.\\r\\n\\r\\nNero spojrzał na niego ze zdziwieniem.\\r\\n\\r\\n— Silniejszy od Krotona? Chyba żartujesz? Kroto był najsilniejszy z ludzi, a teraz jest Syfaks z Etiopii.\\r\\n\\r\\n— Mówię ci, cezarze, com widział na własne oczy.\\r\\n\\r\\n— Gdzież jest ta perła? Czy nie został królem Nemoreńskim?\\r\\n\\r\\n— Nie wiem, cezarze. Straciłem go z oczu.\\r\\n\\r\\n— Nie wiesz nawet, z jakiego narodu?\\r\\n\\r\\n— Miałem złamaną rękę, więc nie mogłem się o nic go wypytać.\\r\\n\\r\\n— Poszukaj mi go i znaleź.\\r\\n\\r\\nNa to Tygellinus rzekł:\\r\\n\\r\\n— Ja się tym zajmę.\\r\\n\\r\\nLecz Nero mówił dalej do Winicjusza:\\r\\n\\r\\n— Dziękuję ci, żeś mnie podtrzymał. Mogłem, padłszy, rozbić głowę. Niegdyś dobry był z ciebie towarzysz, ale od czasu wojny i służby pod Korbulonem zdziczałeś jakoś i rzadko cię widuję.\\r\\n\\r\\nPo czym pomilczawszy chwilę rzekł:\\r\\n\\r\\n— Jak się ma owa dziewczyna… za wąska w biodrach… w której się kochałeś i którą odebrałem Aulusom dla ciebie?…\\r\\n\\r\\nWinicjusz zmieszał się, lecz Petroniusz w tej chwili przyszedł mu z pomocą:\\r\\n\\r\\n— Założę się, panie — rzekł — że zapomniał. Czy widzisz jego zmieszanie? Pytaj go o to, ile ich było od tego czasu, a nie ręczę, czy i na to potrafi odpowiedzieć. Z Winicjuszów dobrzy żołnierze, ale lepsze jeszcze koguty. Trzeba im stada. Ukarz go za to, panie, i nie zaproś go na ucztę, jaką nam Tygellinus obiecuje wyprawić na twoją cześć na stawie Agryppy.\\r\\n\\r\\n— Nie, nie uczynię tego. Ufam Tygellinowi, że tam właśnie stada nie zabraknie.\\r\\n\\r\\n— Miałożby braknąć Charytek tam, gdzie będzie Amor? — odpowiedział Tygellin.\\r\\n\\r\\nLecz Nero rzekł:\\r\\n\\r\\n— Nuda mnie dręczy! Zostałem z woli bogini w Rzymie, ale go nie mogę znosić. Wyjadę do Ancjum. Duszę się w tych ciasnych ulicach, wśród tych walących się domów, wśród tych plugawych zaułków. Smrodliwe powietrze zalatuje aż tu, do mego domu i do moich ogrodów. Ach, gdyby trzęsienie ziemi zniszczyło Rzym, gdyby jaki rozgniewany bóg zrównał go z ziemią, dopiero pokazałbym wam, jak powinno się budować miasto, które jest głową świata i moją stolicą.\\r\\n\\r\\n— Cezarze — odpowiedział Tygellinus — mówisz: „Gdyby jaki rozgniewany bóg zniszczył miasto” — czy tak?\\r\\n\\r\\n— Tak! Więc cóż?\\r\\n\\r\\n— Alboż nie jesteś bogiem?\\r\\n\\r\\nNero machnął ręką z wyrazem znużenia, po czym rzekł:\\r\\n\\r\\n— Zobaczymy, co nam urządzisz na stawach Agryppy. Potem wyjadę do Ancjum. Wy wszyscy jesteście mali, więc nie rozumiecie, że mi potrzeba rzeczy wielkich.\\r\\n\\r\\nTo powiedziawszy przymknął oczy dając w ten sposób znać, że potrzebuje spoczynku. Jakoż augustianie poczęli się rozchodzić. Petroniusz wyszedł z Winicjuszem i rzekł mu:\\r\\n\\r\\n— Jesteś więc wezwany do udziału w zabawie. Miedzianobrody wyrzekł się podróży, ale natomiast będzie szalał więcej niż kiedykolwiek i rozpościerał się w mieście jak we własnym domu. Staraj się i ty znaleźć w szaleństwach rozrywkę i zapomnienie. U licha! Podbiliśmy przecie świat i mamy prawo się bawić. Ty, Marku, jesteś bardzo pięknym chłopcem i temu w części przypisuję słabość, jaką mam do ciebie. Na Dianę efeską! Gdybyś ty mógł widzieć swoje zrośnięte brwi i swoją twarz, w której znać starą krew Kwirytów! Tamci wyglądają przy tobie jak wyzwoleńcy. Tak jest! Gdyby nie ta dzika nauka, Ligia byłaby dziś w domu twoim. Próbujże mi jeszcze dowodzić, że to nie są nieprzyjaciele życia i ludzi… Obeszli się z tobą dobrze, więc możesz być im wdzięczny, ale na twoim miejscu znienawidziłbym tę naukę, a szukał rozkoszy tam, gdzie ją znaleźć można. Jesteś pięknym chłopcem, powtarzam ci, a Rzym roi się od rozwódek.\\r\\n\\r\\n— Dziwię się tylko, że cię to wszystko jeszcze nie męczy — odpowiedział Winicjusz.\\r\\n\\r\\n— Kto ci to powiedział? Mnie męczy to od dawna, ale ja nie mam twoich lat. Ja zresztą mam inne zamiłowania, których tobie brak. Lubię książki, których ty nie lubisz, lubię poezję, która cię nudzi, lubię naczynia, gemmy i mnóstwo rzeczy, na które ty nie patrzysz, mam bóle w krzyżu, których ty nie miewasz, i wreszcie znalazłem Eunice, ty zaś nic podobnego nie znalazłeś… Mnie dobrze w domu, wśród arcydzieł, z ciebie zaś nigdy nie zrobię estety. Ja wiem, że w życiu nic już więcej nie znajdę nad to, com znalazł, ty sam nie wiesz, że ciągle jeszcze spodziewasz się i szukasz. Gdyby na ciebie śmierć przyszła, przy całej twej odwadze i wszystkich smutkach umarłbyś ze zdziwieniem, że już trzeba świat opuścić, ja zaś przyjąłbym ją jako konieczność z tym przeświadczeniem, że nie ma na całym świecie takich jagód, których bym nie spróbował. Nie śpieszę się, ale też nie będę się ociągał, postaram się tylko, by mi było do ostatka wesoło. Są na świecie weseli sceptycy. Stoicy są dla mnie głupcami, ale stoicyzm przynajmniej hartuje, twoi zaś chrześcijanie wprowadzają na świat smutek, który jest tym w życiu, czym deszcz w naturze. Czy wiesz, czegom się dowiedział? — Oto że w czasie uroczystości, które wyprawi Tygellin, na brzegach stawu Agryppy staną lupanaria, a w nich zebrane będą kobiety z najpierwszych domów w Rzymie. Czyż nie znajdzie się choć jedna dość piękna, by mogła cię pocieszyć? Będą i dziewice, które po raz pierwszy na świat wystąpią… jako nimfy. Takie nasze cesarstwo rzymskie… Ciepło już! Południowy wiatr ogrzeje wody i nie spryszczy nagich ciał. A ty, Narcyzie, wiedz o tym, że nie znajdzie się ani jedna, która by ci się oparła. Ani jedna — choćby była westalką.\\r\\n\\r\\nWinicjusz począł się uderzać w głowę dłonią jak człowiek zajęty wiecznie jedną myślą.\\r\\n\\r\\n— Trzebaż szczęścia, żebym na taką jedyną trafił…\\r\\n\\r\\n— A któż to sprawił, jeśli nie chrześcijanie!… Ale ludzie, których godłem jest krzyż, nie mogą być inni. Słuchaj mnie: Grecja była piękna i stworzyła mądrość świata, my stworzyliśmy siłę, a co, jak myślisz, może stworzyć ta nauka? Jeśli wiesz, to objaśnij mnie, bo, na Polluksa, nie mogę się domyśleć.\\r\\n\\r\\nWinicjusz wzruszył ramionami.\\r\\n\\r\\n— Zdawałoby się, iż boisz się, abym nie został chrześcijaninem.\\r\\n\\r\\n— Boję się, byś sobie życia nie popsuł. Jeśli nie potrafisz być Grecją, bądź Rzymem: władaj i używaj! Szaleństwa nasze mają dlatego pewien sens, że w nich tkwi taka właśnie myśl. Miedzianobrodym pogardzam, bo jest błaznem-Grekiem. Gdyby się miał za Rzymianina, przyznałbym mu, że ma słuszność pozwalając sobie na szaleństwa. Przyrzecz mi, że jeśli teraz wróciwszy do domu zastaniesz jakiego chrześcijanina, pokażesz mu język. Jeśli to będzie Glaukus lekarz, to się nawet nie zdziwi. Do widzenia na stawie Agryppy.\\r\\n\\r\\n\\r\\n\\r\\nRozdział trzydziesty pierwszy\\r\\n\\r\\nPretorianie okrążali gaje rosnące po brzegach stawu Agryppy, aby zbyt wielkie tłumy widzów nie przeszkadzały cezarowi i jego gościom, gdyż i tak mówiono, że co tylko było w Rzymie odznaczającego się bogactwem, umysłem lub pięknością, stawiło się na ową ucztę, która nie miała równej sobie w dziejach miasta. Tygellinus chciał wynagrodzić cezarowi odłożoną podróż do Achai, a zarazem przewyższyć wszystkich, którzy kiedykolwiek podejmowali Nerona, i dowieść mu, że nikt go tak zabawić nie potrafi. W tym celu, jeszcze bawiąc przy cezarze w Neapolis, a potem w Benewencie, czynił przygotowania i wysyłał rozkazy, by z najodleglejszych krańców świata sprowadzono zwierzęta, ptaki, rzadkie ryby i rośliny, nie pomijając naczyń i tkanin, które miały ucztę uświetnić. Dochody z całych prowincji szły na zaspokojenie szalonych pomysłów, lecz na to potężny faworyt nie potrzebował się oglądać. Wpływ jego wzrastał z dniem każdym. Tygellinus może nie był jeszcze Neronowi milszy od innych, ale stawał się coraz niezbędniejszym. Petroniusz przewyższał go nieskończenie polorem, umysłem, dowcipem i w rozmowach lepiej umiał bawić cezara, ale na swoje nieszczęście przewyższał w tym i cezara, wskutek czego budził jego zazdrość. Nie umiał też być posłusznym we wszystkim narzędziem i cezar bał się jego zdania, gdy chodziło o rzeczy smaku. Z Tygellinem zaś nie czuł się nigdy skrępowanym. Sama nazwa: arbiter elegantiarum, jaką nadawano Petroniuszowi, drażniła miłość własną Nerona, któż bowiem, jeśli nie on sam, powinien ją nosić? Tygellinus miał jednak tyle rozumu, iż zdawał sobie sprawę ze swych braków, a widząc, że nie może iść w zawody ani z Petroniuszem, ani z Lukanem, ani z innymi, których wyróżniało czy to urodzenie, czy talenty, czy nauka — postanowił zgasić ich podatnością swych służb, a przede wszystkim zbytkiem takim, żeby i wyobraźnia Nerona została nim uderzona.\\r\\n\\r\\nUcztę więc kazał zastawić na olbrzymiej tratwie zbudowanej z pozłoconych belek. Brzegi jej przybrane były w przepyszne konchy, poławiane w Morzu Czerwonym i w Oceanie Indyjskim, grające kolorami pereł i tęczy. Boki były pokryte kępami palm, gaikami lotosów i róż rozkwitłych, wśród których ukryto fontanny tryskające wonnościami, posągi bogów i złote lub srebrne klatki napełnione różnokolorowym ptactwem. W środku wznosił się olbrzymi namiot albo raczej, dla niezasłaniania widoku, tylko wierzch namiotu z syryjskiej purpury, wsparty na srebrnych słupkach, pod nim zaś błyszczały jak słońca stoły przygotowane dla biesiadników, obciążone szkłem aleksandryjskim, kryształem i naczyniami wprost bez ceny, złupionymi w Italii, Grecji i Azji Mniejszej. Tratwa, mająca z powodu nagromadzonych na niej roślin pozór wyspy i ogrodu, połączona była sznurami ze złota i purpury z łodziami w kształcie ryb, łabędzi, mew i flamingów, w których przy kolorowych wiosłach siedzieli nadzy wioślarze i wioślarki, o kształtach i rysach cudnej piękności, z włosami utrefionymi na sposób wschodni lub ujętymi w złote siatki. Gdy Nero, przybywszy z Poppeą i augustianami, przybił do głównej tratwy i zasiadł pod purpurowym namiotem, łodzie owe poruszyły się, wiosła poczęły uderzać wodę, wyprężyły się złote sznury i tratwa wraz z ucztą i gośćmi poczęła się poruszać i opisywać kręgi po stawie. Otoczyły ją też inne łodzie i inne mniejsze tratwy, pełne cytrzystek i harfiarek, których różowe ciała, na tle błękitu nieba i wody i w odblaskach od złotych instrumentów, zdawały się wsiąkać w siebie owe błękity i odblaski, mienić się i kwitnąć jak kwiaty.\\r\\n\\r\\nZ gajów pobrzeżnych, z dziwacznych budynków, powznoszonych umyślnie i poukrywanych wśród gęstwy, ozwały się także odgłosy muzyki i śpiewu. Zabrzmiała okolica, zabrzmiały gaje, echa rozniosły dźwięk rogów i trąb. Sam cezar, mając po jednej stronie Poppeę, po drugiej Pitagorasa, podziwiał i zwłaszcza gdy między łodziami pojawiły się młode niewolnicze dziewczęta poprzebierane za syreny, pokryte zieloną siatką naśladującą łuskę, nie szczędził pochwał Tygellinowi. Z przyzwyczajenia spoglądał jednak na Petroniusza, chcąc poznać zdanie „arbitra”, lecz ów zachowywał się przez długi czas obojętnie i dopiero wręcz zapytany odrzekł:\\r\\n\\r\\n— Ja sądzę, panie, że dziesięć tysięcy obnażonych dziewic czyni mniejsze wrażenie niż jedna.\\r\\n\\r\\nCezarowi podobała się jednak „pływająca uczta”, albowiem była czymś nowym. Podawano zresztą, jak zwykle, tak wyszukane potrawy, że i wyobraźnia Apicjusza omdlałaby na ich widok, i wina w tylu gatunkach, że Othon, który podawał ich osiemdziesiąt, skryłby się pod wodę ze wstydu, gdyby mógł widzieć ów przepych. Do stołu prócz kobiet zasiedli sami augustianie, wśród których Winicjusz gasił wszystkich pięknością. Niegdyś postać i twarz jego zbyt znamionowały żołnierza z zawodu, teraz troski wewnętrzne i ból fizyczny, przez który przeszedł, wyrzeźbiły tak jego rysy, jakby przeszła po nich delikatna ręka mistrza rzeźbiarza. Płeć jego straciła dawną śniadość, lecz zostały jej złotawe połyski numidyjskiego marmuru. Oczy stały się większe, smutniejsze. Tylko tors jego zachował dawne potężne formy, jakby stworzone do pancerza, lecz nad tym torsem legionisty widniała głowa greckiego boga albo przynajmniej wyrafinowanego patrycjusza, zarazem subtelna i przepyszna. Petroniusz mówiąc mu, że żadna z augustianek i nie potrafi, i nie zechce mu się oprzeć, mówił jak człowiek doświadczony. Patrzyły na niego teraz wszystkie, nie wyjmując Poppei ani westalki Rubrii, którą cezar życzył sobie mieć na uczcie.\\r\\n\\r\\nWina, mrożone w śniegach z gór, wkrótce rozgrzały serca i głowy biesiadników. Z gęstwiny pobrzeżnej wysuwały się coraz nowe łódki o kształtach koników polnych i łątek. Błękitna szyba stawu wyglądała, jakby ją kto przyrzucił płatkami kwiatów lub jakby ją poobsiadały motyle. Nad łodziami unosiły się tu i ówdzie poprzywiązywane na srebrnych i niebieskich niciach lub sznurkach gołębie i inne ptaki z Indii i Afryki. Słońce przebiegło już większą część nieba, ale dzień, lubo uczta odbywała się w początkach maja, był ciepły, a nawet upalny. Staw kołysał się od uderzeń wioseł, które biły toń w takt muzyki, lecz w powietrzu nie było najmniejszego tchnienia wiatru i gaje stały nieruchome, jakby zasłuchane i zapatrzone w to, co działo się na wodzie. Tratwa krążyła wciąż po stawie wioząc coraz bardziej pijanych i wrzaskliwych biesiadników. Jeszcze uczta nie dobiegła do połowy, gdy nie pilnowano już porządku, w jakim wszyscy zasiedli przy stole. Sam cezar dał przykład, wstawszy bowiem kazał ustąpić Winicjuszowi, który spoczywał przy Rubrii westalce, i zająwszy jego triclinium począł jej szeptać coś do ucha. Winicjusz znalazł się przy Poppei, która po chwili wyciągnęła doń ramię prosząc, by zapiął jej rozluźniony naramiennik, a gdy uczynił to trochę drżącymi rękoma, rzuciła mu spod swoich długich rzęs spojrzenie jakby zawstydzone i potrząsnęła swą złotą głową, niby czemuś przecząc. Tymczasem słońce stało się większe, czerwieńsze i z wolna staczało się za szczyty gajów; goście byli po większej części zupełnie pijani. Tratwa krążyła teraz blisko brzegów, na których wśród kęp drzew i kwiatów widać było grupy ludzi poprzebieranych za faunów lub za satyrów, grających na fletniach, multankach i bębenkach, oraz grupy dziewcząt przedstawiających nimfy, driady i hamadriady. Mrok zapadł wreszcie wśród pijanych okrzyków na cześć Luny, dochodzących spod namiotu; wówczas gaje zaświeciły tysiącem lamp. Z lupanariów, stojących po brzegach, popłynęły roje światła: na tarasach ukazały się nowe grupy, również obnażone, składające się z żon i córek pierwszych domów rzymskich. Te głosem i wyuzdanymi ruchami poczęły przyzywać biesiadników. Tratwa przybiła wreszcie do brzegu, cezar i augustianie wypadli do gajów, rozproszyli się w lupanariach, w namiotach ukrytych wśród gęstwy, w grotach sztucznie urządzonych wśród źródeł i fontann. Szał ogarnął wszystkich; nikt nie wiedział, gdzie podział się cezar, kto jest senatorem, kto rycerzem, kto skoczkiem lub muzykiem. Satyry i fauny poczęły gonić z krzykiem za nimfami. Bito tyrsami w lampy, by je pogasić. Niektóre części gajów ogarnęła ciemność. Wszędzie jednak słychać było to głośne krzyki, to śmiechy, to szept, to zdyszany oddech ludzkich piersi. Rzym istotnie nie widział dotąd nic podobnego.\\r\\n\\r\\nWinicjusz nie był pijany jak na owej uczcie w pałacu cezara, na której była Ligia, ale i jego olśnił i upoił widok wszystkiego, co się działo, a wreszcie ogarnęła go gorączka rozkoszy. Wypadłszy do lasu, biegł razem z innymi, upatrując, która z driad wyda mu się najpiękniejszą. Co chwila przelatywały koło niego ze śpiewem i okrzykami coraz nowe ich stada, gonione przez faunów, satyrów, senatorów, rycerzy i przez odgłosy muzyki. Ujrzawszy nareszcie orszak dziewic prowadzony przez jedną, przybraną za Dianę, skoczył ku niemu chcąc bliżej spojrzeć na boginię i nagle serce zamarło mu w piersiach. Oto zdawało mu się, że w bogini z księżycem na głowie poznaje Ligię.\\r\\n\\r\\nOne zaś otoczyły go szalonym korowodem, a po chwili, chcąc go widocznie skłonić do pościgu, pierzchły jak stado sarn. Lecz on został na miejscu z bijącym sercem, bez oddechu, bo jakkolwiek rozpoznał, że Diana nie była Ligią i z bliska nie była nawet do niej podobna, zbyt silne wrażenie pozbawiło go sił. Nagle ogarnęła go tęsknota za Ligią tak niezmierna, jakiej nigdy w życiu nie doświadczał, i miłość do niej napłynęła mu nową ogromną falą do piersi. Nigdy nie wydała mu się droższą, czystszą i bardziej umiłowaną jak w tym lesie szału i dzikiej rozpusty. Przed chwilą sam chciał pić z tego kielicha i wziąć udział w owym rozpętaniu zmysłów i bezwstydu, teraz przejął go wstręt i obrzydzenie. Poczuł, że dusi go ohyda, że piersiom potrzeba powietrza, a oczom gwiazd nie zaćmionych przez gęstwę tego strasznego gaju, i postanowił uciekać. Lecz zaledwie ruszył, stanęła przed nim jakaś postać z głową owiniętą w zasłonę i wsparłszy się dłońmi na jego ramionach, poczęła szeptać oblewając mu gorącym tchnieniem twarz:\\r\\n\\r\\n— Kocham cię!… Pójdź! Nikt nas nie ujrzy. Śpiesz się!\\r\\n\\r\\nWinicjusz obudził się jakby ze snu:\\r\\n\\r\\n— Ktoś ty?\\r\\n\\r\\nLecz ona wsparła się na nim piersią i poczęła nalegać:\\r\\n\\r\\n— Śpiesz się! Patrz, jak tu pusto, a ja cię kocham. Pójdź!\\r\\n\\r\\n— Ktoś ty? — powtórzył Winicjusz.\\r\\n\\r\\n— Zgadnij!…\\r\\n\\r\\nTo rzekłszy przycisnęła przez zasłonę usta do jego ust, ciągnąc jednocześnie ku sobie jego głowę, aż wreszcie, gdy jej zbrakło oddechu, oderwała od niego twarz.\\r\\n\\r\\n— Noc miłości!… noc zapamiętania! — mówiła chwytając szybko powietrze. — Dziś wolno… Masz mnie!\\r\\n\\r\\nLecz Winicjusza sparzył ów pocałunek i napełnił go nowym obrzydzeniem. Dusza i serce jego były gdzie indziej i na całym świecie nie istniało dla niego nic prócz Ligii.\\r\\n\\r\\nWięc odsunąwszy ręką zakwefioną postać rzekł:\\r\\n\\r\\n— Ktokolwiek jesteś, kocham inną i nie chcę cię.\\r\\n\\r\\nA ona zniżyła ku niemu głowę:\\r\\n\\r\\n— Uchyl zasłony.\\r\\n\\r\\nLecz w tej chwili zaszeleściły liście pobliskich mirtów; postać znikła jak senne widziadło, tylko z daleka rozległ się jej śmiech, jakiś dziwny i złowrogi.\\r\\n\\r\\nPetroniusz stanął przed Winicjuszem.\\r\\n\\r\\n— Słyszałem i widziałem — rzekł.\\r\\n\\r\\nWinicjusz zaś odpowiedział:\\r\\n\\r\\n— Pójdźmy stąd!…\\r\\n\\r\\nI poszli. Minęli gorejące światłem lupanaria, gaj, łańcuch konnych pretorianów i odnaleźli lektyki.\\r\\n\\r\\n— Wstąpię do ciebie — rzekł Petroniusz.\\r\\n\\r\\nI wsiedli razem. Lecz przez drogę milczeli obaj. Dopiero gdy znaleźli się w atrium Winicjuszowego domu, Petroniusz rzekł:\\r\\n\\r\\n— Czy wiesz, kto to był?\\r\\n\\r\\n— Rubria? — spytał Winicjusz wstrząsnąwszy się na samą myśl, że Rubria była westalką.\\r\\n\\r\\n— Nie.\\r\\n\\r\\n— Więc kto?\\r\\n\\r\\nPetroniusz zniżył głos:\\r\\n\\r\\n— Ogień Westy został splugawiony, bo Rubria była z cezarem. Z tobą zaś mówiła…\\r\\n\\r\\nTu dokończył jeszcze ciszej:\\r\\n\\r\\n— Diva Augusta.\\r\\n\\r\\nNastała chwila milczenia.\\r\\n\\r\\n— Cezar — rzekł Petroniusz — nie umiał ukryć przy niej swej żądzy do Rubrii, więc może chciała się zemścić, a ja przeszkodziłem wam dlatego, że gdybyś poznawszy Augustę odmówił jej, to byłbyś zgubiony bez ratunku: ty, Ligia, a może i ja.\\r\\n\\r\\nLecz Winicjusz wybuchnął:\\r\\n\\r\\n— Mam dosyć Rzymu, cezara, uczt, Augusty, Tygellina i was wszystkich! Duszę się! Nie mogę tak żyć, nie mogę! Rozumiesz mnie?\\r\\n\\r\\n— Tracisz głowę, sąd, miarę!… Winicjuszu!\\r\\n\\r\\n— Kocham ją jedną w świecie!\\r\\n\\r\\n— Więc co?\\r\\n\\r\\n— Więc nie chcę innej miłości, nie chcę waszego życia, waszych uczt, waszego bezwstydu i waszych zbrodni!\\r\\n\\r\\n— Co się z tobą dzieje? Czyś ty chrześcijanin?\\r\\n\\r\\nA młody człowiek objął rękoma głowę i począł powtarzać jakby z rozpaczą:\\r\\n\\r\\n— Jeszcze nie! Jeszcze nie!\\r\\n\\r\\n\\r\\n\\r\\nRozdział trzydziesty drugi\\r\\n\\r\\nPetroniusz odszedł do domu wzruszając ramionami i niezadowolony mocno. Spostrzegł teraz i on, że przestali się z Winicjuszem rozumieć i że dusze ich rozbiegły się zupełnie. Niegdyś Petroniusz miał nad młodym żołnierzem ogromny wpływ. Był mu we wszystkim wzorem i często kilka ironicznych słów z jego strony wystarczało, by Winicjusza od czegoś powstrzymać lub do czegoś popchnąć. Obecnie nie zostało z tego nic, tak dalece, że Petroniusz nie próbował nawet dawnych sposobów, czując, że jego dowcip i ironia ześlizną się bez żadnego skutku po nowych pokładach, jakie na duszę Winicjusza nałożyła miłość i zetknięcie się z niepojętym światem chrześcijańskim. Doświadczony sceptyk rozumiał, że stracił klucz do tej duszy. Przejmowało go też to niezadowoleniem, a nawet i obawą, którą spotęgowały jeszcze wypadki tej nocy. „Jeśli to ze strony Augusty nie przemijające zachcenie, lecz trwalsza żądza — myślał Petroniusz — to będzie jedno z dwojga: albo Winicjusz jej się nie oprze i może być przez lada wypadek zgubiony, albo, co dziś do niego podobne, oprze się i w takim razie będzie zgubiony na pewno, a z nim mogę być i ja, choćby dlatego, że jestem jego krewnym i że Augusta, objąwszy niechęcią całą rodzinę, przerzuci wagę swego wpływu na stronę Tygellina…” I tak, i tak było źle. Petroniusz był człowiekiem odważnym i śmierci się nie bał, ale nie spodziewając się od niej niczego, nie chciał jej wywoływać. Po długim namyśle postanowił wreszcie, że najlepiej i najbezpieczniej będzie wyprawić Winicjusza z Rzymu w podróż. Ach, gdyby mógł dać mu w dodatku na drogę Ligię, byłby to z radością uczynił. Lecz i tak spodziewał się, że nie będzie mu go zbyt trudno namówić. Wówczas rozpuściłby na Palatynie wieść o chorobie Winicjusza i odsunąłby niebezpieczeństwo zarówno od niego jak i od siebie. Augusta ostatecznie nie wiedziała, czy była przez Winicjusza poznana; mogła przypuszczać, że nie, więc jej miłość własna dotychczas niezbyt ucierpiała. Inaczej mogło być jednak w przyszłości i należało temu zapobiec. Petroniusz chciał przede wszystkim wygrać na czasie, rozumiał bowiem, że skoro raz cezar ruszy do Achai, wówczas Tygellinus, który się na niczym z zakresu sztuki nie rozumiał, zejdzie na drugi plan i straci swój wpływ. W Grecji Petroniusz pewien był zwycięstwa nad wszystkimi współzawodnikami.\\r\\n\\r\\nTymczasem postanowił czuwać nad Winicjuszem i zachęcać go do podróży. Przez kilkanaście dni rozmyślał nawet nad tym, że gdyby wyrobił u cezara edykt, wypędzający chrześcijan z Rzymu, to Ligia opuściłaby go razem z innymi wyznawcami Chrystusa, a za nią i Winicjusz. Wówczas nie potrzeba by go namawiać. Sama zaś rzecz była możliwa. Wszakże nie tak dawno jeszcze, gdy Żydzi wszczęli rozruchy z nienawiści do chrześcijan, Klaudiusz cezar, nie umiejąc odróżnić jednych od drugich, wypędził Żydów. Czemu by zatem Nero nie miał wypędzić chrześcijan? W Rzymie byłoby przestronniej. Petroniusz po owej „pływającej uczcie” widywał codziennie Nerona i na Palatynie, i w innych domach. Podsunąć mu podobną myśl było łatwo, bo cezar nie opierał się nigdy namowom przynoszącym komuś zgubę lub szkodę. Po dojrzałym zastanowieniu Petroniusz ułożył sobie cały plan. Oto wyprawi u siebie ucztę i na niej skłoni cezara do wydania edyktu. Miał nawet niepłonną nadzieję, że cezar jemu powierzy wykonanie. Wówczas wyprawiłby Ligię, ze wszystkimi należnymi kochance Winicjusza względami, na przykład do Baiae i niechby się tam kochali i bawili w chrześcijaństwo, ile by im się podobało.\\r\\n\\r\\nTymczasem odwiedzał Winicjusza często, raz dlatego, że przy całym swym rzymskim egoizmie nie mógł się pozbyć przywiązania do niego, a po wtóre, by namawiać go do podróży. Winicjusz udawał chorego i nie pokazywał się na Palatynie, gdzie co dzień powstawały inne zamiary. Pewnego dnia wreszcie Petroniusz usłyszał z własnych ust cezara, że wybiera się stanowczo za trzy dni do Ancjum, i zaraz nazajutrz poszedł zawiadomić o tym Winicjusza.\\r\\n\\r\\nLecz ów pokazał mu listę osób zaproszonych do Ancjum, którą rano przyniósł mu wyzwoleniec cezara.\\r\\n\\r\\n— Jest na niej moje nazwisko — rzekł — jest i twoje. Wróciwszy zastaniesz taką samą u siebie.\\r\\n\\r\\n— Gdyby mnie nie było między zaproszonymi — odpowiedział Petroniusz — to by znaczyło, że trzeba umrzeć, nie spodziewam się zaś, by to nastąpiło przed podróżą do Achai. Będę tam Neronowi zbyt potrzebny.\\r\\n\\r\\nPo czym przejrzawszy listę rzekł:\\r\\n\\r\\n— Ledwośmy przybyli do Rzymu, trzeba znów opuścić dom i wlec się do Ancjum. Ale trzeba! Bo to nie tylko zaproszenie, to zarazem rozkaz.\\r\\n\\r\\n— A gdyby kto nie posłuchał?\\r\\n\\r\\n— Dostałby innego rodzaju wezwanie: by się wybrał w znacznie dłuższą podróż, w taką, z której się nie wraca. Co za szkoda, żeś nie posłuchał mojej rady i nie wyjechał, póki był czas. Teraz musisz do Ancjum.\\r\\n\\r\\n— Teraz muszę do Ancjum… Patrzże, w jakich my czasach żyjemy i jakimi podłymi jesteśmy niewolnikami.\\r\\n\\r\\n— Czyś to dziś dopiero spostrzegł?\\r\\n\\r\\n— Nie. Ale widzisz, tyś mi dowodził, że nauka chrześcijańska jest nieprzyjaciółką życia, bo nakłada na nie więzy. A czyż mogą być twardsze niż te, które nosimy? Tyś mówił: „Grecja stworzyła mądrość i piękność, a Rzym moc”. Gdzież nasza moc?\\r\\n\\r\\n— Zawołaj sobie Chilona. Nie mam dziś żadnej ochoty do filozofowania. Na Herkulesa! Nie ja stworzyłem te czasy i nie ja za nie odpowiadam. Mówmy o Ancjum. Wiedz, że czeka cię tam wielkie niebezpieczeństwo i że lepiej by może było dla ciebie zmierzyć się z tym Ursusem, który zdławił Krotona, niż tam jechać, a jednak nie możesz nie jechać.\\r\\n\\r\\nWinicjusz skinął niedbale dłonią i rzekł:\\r\\n\\r\\n— Niebezpieczeństwo! My wszyscy brodzimy w mroku śmierci i co chwila jakaś głowa zanurza się w ów mrok.\\r\\n\\r\\n— Czy mam ci wyliczać wszystkich, którzy mieli trochę rozumu i dlatego mimo czasów Tyberiusza, Kaliguli, Klaudiusza i Nerona dożyli osiemdziesięciu lub dziewięćdziesięciu lat? Niech ci za przykład posłuży choćby tylko taki Domicjusz Afer. Ten zestarzał się spokojnie, choć całe życie był złodziejem i łotrem.\\r\\n\\r\\n— Może dlatego! Może właśnie dlatego! — odpowiedział Winicjusz.\\r\\n\\r\\nPo czym jął przeglądać listę i rzekł:\\r\\n\\r\\n— Tygellinus, Watyniusz, Sekstus Afrykanus, Akwilinus Regulus, Suiliusz Nerulinus, Epriusz Marcelus i tak dalej! Co za zbiór hołoty i łotrów!… I powiedzieć, że to rządzi światem!… Czy nie lepiej by im przystało obwozić jakieś egipskie albo syryjskie bóstwo po miasteczkach, brząkać w sistry i zarabiać na chleb wróżbiarstwem albo skokami?…\\r\\n\\r\\n— Lub pokazywać uczone małpy, rachujące psy albo osła dmuchającego we flet — dodał Petroniusz. — Wszystko to prawda, ale mówmy o czymś ważniejszym. Zbierz uwagę i słuchaj mnie: opowiadałem na Palatynie, żeś chory i nie możesz opuszczać domu, tymczasem nazwisko twoje znajduje się jednak na liście, co dowodzi, że ktoś nie uwierzył moim opowiadaniom i postarał się o to umyślnie. Neronowi nic na tym nie zależało, albowiem jesteś dla niego żołnierzem, z którym co najwyżej można gadać o gonitwach w cyrku i który o poezji i muzyce nie ma pojęcia. Otóż o umieszczenie twego nazwiska postarała się chyba Poppea, a to znaczy, że jej żądza ku tobie nie była przemijającym zachceniem i że pragnie cię zdobyć.\\r\\n\\r\\n— Odważna z niej Augusta!\\r\\n\\r\\n— Odważna zaiste, bo może cię zgubić bez ratunku. A niechby Wenus natchnęła ją jak najprędzej inną miłością, ale póki chce jej się ciebie, musisz zachować jak największe ostrożności. Miedzianobrodemu ona już poczyna powszednieć, woli już dziś Rubrię lub Pitagorasa, lecz przez samą miłość własną wywarłby na was najstraszniejszą zemstę.\\r\\n\\r\\n— W gaju nie wiedziałem, że to ona do mnie mówiła, ale przecieżeś podsłuchiwał i wiesz, co jej odpowiedziałem: że kocham inną i że jej nie chcę.\\r\\n\\r\\n— A ja cię zaklinam na wszystkich bogów podziemnych, nie trać tej resztki rozumu, którą ci jeszcze chrześcijanie zostawili. Jak można się wahać mając wybór między zgubą prawdopodobną a pewną? Zali nie mówiłem ci już, że gdybyś zranił miłość własną Augusty, nie byłoby dla ciebie ratunku? Na Hades! Jeśli ci życie zbrzydło, to lepiej sobie zaraz żyły otwórz lub rzuć się na miecz, bo gdy obrazisz Poppeę, może cię spotkać śmierć mniej lekka. Niegdyś przyjemniej było z tobą mówić! O co właściwie ci chodzi? Czy cię ubędzie? Czy ci to przeszkodzi kochać twoją Ligię? Pamiętaj przy tym, że Poppea widziała ją na Palatynie i że nietrudno jej się będzie domyśleć, dla kogo odrzucasz tak wysokie łaski. A wówczas wydobędzie ją choćby spod ziemi. Zgubisz nie tylko siebie, ale i Ligię, rozumiesz?\\r\\n\\r\\nWinicjusz słuchał, jakby myśląc o czym innym, i wreszcie rzekł:\\r\\n\\r\\n— Ja muszę ją widzieć.\\r\\n\\r\\n— Kogo? Ligię?\\r\\n\\r\\n— Ligię.\\r\\n\\r\\n— Wiesz, gdzie ona jest?\\r\\n\\r\\n— Nie.\\r\\n\\r\\n— Więc zaczniesz znów szukać jej po starych cmentarzach i na Zatybrzu?\\r\\n\\r\\n— Nie wiem, ale muszę ją widzieć.\\r\\n\\r\\n— Dobrze. Jakkolwiek jest chrześcijanką, może się okaże, iż jest rozsądniejsza od ciebie, a okaże się to z pewnością, jeśli nie chce twojej zguby.\\r\\n\\r\\nWinicjusz ruszył ramionami.\\r\\n\\r\\n— Wyratowała mnie z rąk Ursusa.\\r\\n\\r\\n— W takim razie śpiesz się, bo Miedzianobrody nie będzie zwlekał z wyjazdem. Wyroki śmierci może wydawać i z Ancjum.\\r\\n\\r\\nLecz Winicjusz nie słuchał. Zajmowała go tylko jedna myśl: zobaczenia się z Ligią, więc począł rozmyślać nad sposobami.\\r\\n\\r\\nTymczasem zdarzyła się okoliczność, która mogła usunąć wszystkie trudności. Oto nazajutrz przyszedł niespodzianie do niego Chilo.\\r\\n\\r\\nPrzyszedł nędzny i obdarty, z oznakami głodu w twarzy i w podartym łachmanie, służba jednak, która miała dawniej rozkaz puszczania go o każdej porze dnia i nocy, nie śmiała go wstrzymywać, tak że wszedł prosto do atrium, i stanąwszy przed Winicjuszem, rzekł:\\r\\n\\r\\n— Niech ci bogowie dadzą nieśmiertelność i podzielą się z tobą władzą nad światem.\\r\\n\\r\\nWinicjusz w pierwszej chwili miał ochotę kazać wyrzucić go za drzwi. Lecz przyszła mu myśl, że może Grek wie coś o Ligii, i ciekawość przemogła obrzydzenie.\\r\\n\\r\\n— To ty? — spytał. — Co się z tobą dzieje?\\r\\n\\r\\n— Źle, synu Jowisza — odpowiedział Chilon. — Prawdziwa cnota to towar, o który nikt dziś nie zapyta, i prawdziwy mędrzec musi być rad i z tego, jeśli raz na pięć dni ma za co kupić baranią głowę u rzeźnika, którą ogryza na poddaszu, popijając łzami. Ach, panie! Wszystko, coś mi dał, wydałem na księgi u Atraktusa, a potem okradziono mnie, zniszczono; niewolnica, która miała spisywać moją naukę, uciekła zabrawszy resztę tego, czym twoja wspaniałomyślność mnie obdarzyła. Nędzarz jestem, alem pomyślał sobie: do kogóż mam się udać, jeśli nie do ciebie, Serapisie, którego kocham, ubóstwiam i za którego narażałem życie moje!\\r\\n\\r\\n— Po coś przyszedł i co przynosisz?\\r\\n\\r\\n— Po pomoc, Baalu, a przynoszę ci moją nędzę, moje łzy, moją miłość i wreszcie wiadomości, które przez miłość dla ciebie zebrałem. Pamiętasz, panie, com ci w swoim czasie mówił, że odstąpiłem niewolnicy boskiego Petroniusza jedną nitkę z przepaski Wenery w Pafos?… Dowiadywałem się teraz, czy jej to pomogło, i ty, synu Słońca, który wiesz, co się w tamtym domu dzieje, wiesz także, czym jest tam Eunice. Mam jeszcze taką jedną nitkę. Zachowałem ją dla ciebie, panie.\\r\\n\\r\\nTu przerwał spostrzegłszy gniew zbierający się w brwiach Winicjusza i chcąc uprzedzić wybuch rzekł prędko:\\r\\n\\r\\n— Wiem, gdzie mieszka boska Ligia, wskażę ci, panie, dom i zaułek.\\r\\n\\r\\nWinicjusz potłumił wzruszenie, jakim przejęła go ta wiadomość, i rzekł:\\r\\n\\r\\n— Gdzie ona jest?\\r\\n\\r\\n— U Linusa, starszego kapłana chrześcijan. Ona tam jest wraz z Ursusem, a ten po dawnemu chodzi do młynarza, który zwie się tak jak twój dyspensator, panie, Demas… Tak, Demas. Ursus pracuje nocami, więc otoczywszy dom w nocy, nie znajdzie się go… Linus jest stary… a w domu prócz niego są tylko jeszcze starsze dwie niewiasty.\\r\\n\\r\\n— Skąd to wszystko wiesz?\\r\\n\\r\\n— Pamiętasz, panie, że chrześcijanie mieli mnie w swym ręku i oszczędzili. Glaukus myli się wprawdzie, mniemając, żem ja przyczyną jego nieszczęść, ale uwierzył w to nieborak i wierzy dotąd, a jednak oszczędzili mnie! Więc nie dziw się, panie, że wdzięczność napełniła mi serce. Jam człowiek z dawnych, lepszych czasów. Zatem myślałem: mamże zaniechać moich przyjaciół i dobroczyńców? Zali nie byłoby zatwardziałością nie zapytać o nich, nie wywiedzieć się, co się z nimi dzieje, jak im służy zdrowie i gdzie mieszkają? Na pessinuncką Cybelę! Nie ja jestem do tego zdolny. Wstrzymywała mnie z początku obawa, żeby źle nie zrozumieli mych zamiarów. Ale miłość, jaką do nich miałem, okazała się większą od obawy, a zwłaszcza dodała mi otuchy ta łatwość, z jaką oni przebaczają wszelkie krzywdy. Przede wszystkim jednak myślałem o tobie, panie. Ostatnia nasza wyprawa zakończyła się porażką, a czyż taki syn Fortuny może pogodzić się z tą myślą? Więc przygotowałem ci zwycięstwo. Dom stoi osobno. Możesz go kazać otoczyć niewolnikom tak, że i mysz się nie wyśliźnie. O, panie, panie! od ciebie zależy tylko, by jeszcze dzisiejszej nocy ta wielkoduszna królewna znalazła się w domu twoim. Ale jeśli się to stanie, pomyśl, że przyczynił się do tego bardzo biedny i zgłodniały syn mojego ojca.\\r\\n\\r\\nWinicjuszowi krew napłynęła do głowy. Pokusa raz jeszcze wstrząsnęła całym jego jestestwem. Tak jest! To był sposób i tym razem sposób pewny. Gdy raz będzie miał Ligię u siebie, któż zdoła mu ją odjąć? Gdy raz uczyni Ligię swoją kochanką, cóż jej pozostanie innego, jak zostać nią na zawsze? I niech zginą wszelkie nauki! Co dla niego będą znaczyli wówczas chrześcijanie, razem z ich miłosierdziem i posępną wiarą? Zali nie czas otrząsnąć się z tego wszystkiego? Zali nie czas rozpocząć żyć, jak wszyscy żyją? Co następnie uczyni Ligia, jak pogodzi swój los z nauką, którą wyznaje, to również rzecz mniejsza. To są rzeczy bez wagi! Przede wszystkim będzie jego i to dziś jeszcze. A i to pytanie, czy się w jej duszy ostoi owa nauka wobec tego nowego dla niej świata, wobec rozkoszy i uniesień, którym musi się poddać? A stać się to może jeszcze dziś. Dość zatrzymać Chilona i wydać o zmroku rozkazy. I potem radość bez końca! „Czym było moje życie? — myślał Winicjusz. — Cierpieniem, niezaspokojoną żądzą i zadawaniem sobie ciągłych pytań bez odpowiedzi”. W ten sposób przetnie i skończy się wszystko. Przypomniał sobie wprawdzie, że przyrzekł jej, iż nie wzniesie na nią ręki. Ale na cóż przysięgał? Nie na bogów, bo w nich już nie wierzył, nie na Chrystusa, bo w Niego jeszcze nie wierzył. Zresztą, jeśli będzie się czuła pokrzywdzona, zaślubi ją i w ten sposób wynagrodzi jej krzywdę. Tak! Do tego czuje się zobowiązanym, bo przecież zawdzięcza jej życie. Tu przypomniał mu się ów dzień, w którym wraz z Krotonem wpadł do jej schronienia; przypomniał sobie wzniesioną nad sobą pięść Ursusa i wszystko, co nastąpiło potem. Ujrzał ją znów schyloną nad jego łożem, przebraną w strój niewolnicy, piękną jak bóstwo, dobroczynną i uwielbioną. Oczy jego mimo woli przeniosły się na lararium i na ów krzyżyk, który zostawiła mu odchodząc. Zali jej za to wszystko zapłaci nowym zamachem? Zali będzie ją ciągał za włosy do cubiculum jak niewolnicę? I jakże potrafi to uczynić, skoro nie tylko jej pożąda, ale ją kocha, a kocha za to właśnie, że jest taką, jaką jest? I nagle uczuł, że nie dość mu ją mieć w domu, nie dość chwycić przemocą w ramiona i że jego miłość chce już czegoś więcej, to jest: jej zgody, jej kochania i jej duszy. Błogosławiony ten dach, jeśli ona wejdzie pod niego dobrowolnie, błogosławiona chwila, błogosławiony dzień, błogosławione życie. Wówczas szczęście obojga będzie jako morze nieprzebrane i jako słońce. Ale porwać ją przemocą byłoby to zabić na wieki takie szczęście, a zarazem zniszczyć, splugawić i zohydzić to, co jest najdroższe i jedynie ukochane w życiu.\\r\\n\\r\\nZgroza przejęła go teraz na samą myśl o tym. Spojrzał na Chilona, który, wpatrując się w niego, zasunął rękę pod łachman i drapał się niespokojnie, po czym przejęło go niewypowiedziane obrzydzenie i chęć zdeptania tego dawnego pomocnika tak, jak depce się plugawe robactwo lub jadowitego węża. Po chwili wiedział już, co ma uczynić. Lecz nie znając w niczym miary, a idąc za popędem swej srogiej rzymskiej natury, zwrócił się do Chilona i rzekł:\\r\\n\\r\\n— Nie uczynię tego, co mi radzisz, byś jednak nie odszedł bez nagrody, na jaką zasługujesz, każę ci dać trzysta rózeg w domowym ergastulum .\\r\\n\\r\\nChilo zbladł. W pięknej twarzy Winicjusza tyle było zimnej zawziętości, iż ani chwili nie mógł się łudzić nadzieją, by obiecana zapłata była tylko okrutnym żartem.\\r\\n\\r\\nWięc rzucił się w jednej chwili na kolana i zgiąwszy się począł jęczeć przerywanym głosem:\\r\\n\\r\\n— Jak to, królu perski? za co?… Piramido łaski! Kolosie miłosierdzia! za co?… Jam stary, głodny, nędzny… Służyłem ci. Tak że się odwdzięczasz?…\\r\\n\\r\\n— Jak ty chrześcijanom — odparł Winicjusz.\\r\\n\\r\\nI zawołał dyspensatora.\\r\\n\\r\\nLecz Chilo skoczył do jego nóg i objąwszy je konwulsyjnie, wołał jeszcze, z twarzą pokrytą śmiertelną bladością:\\r\\n\\r\\n— Panie, panie!… Jam stary! Pięćdziesiąt, nie trzysta… Pięćdziesiąt dosyć!… Sto, nie trzysta!… Litości! litości!\\r\\n\\r\\nWinicjusz odtrącił go nogą i wydał rozkaz. W mgnieniu oka za dyspensatorem wbiegło dwóch silnych Kwadów, którzy, porwawszy Chilona za resztki włosów, okręcili mu głowę jego własnym łachmanem i powlekli go do ergastulum.\\r\\n\\r\\n— W imię Chrystusa!… — zawołał Grek we drzwiach do korytarza.\\r\\n\\r\\nWinicjusz został sam. Wydany rozkaz podniecił go i ożywił. Tymczasem starał się zebrać rozpierzchłe myśli i przyprowadzić je do ładu. Czuł wielką ulgę i zwycięstwo, jakie nad sobą odniósł, napełniało go otuchą. Zdawało mu się, że uczynił jakiś wielki krok ku Ligii i że powinna go spotkać za to jakaś nagroda. W pierwszej chwili nie przyszło mu nawet na myśl, jak ciężkiej dopuścił się niesprawiedliwości względem Chilona i że kazał go smagać za to samo, za co przedtem nagradzał. Nadto był jeszcze Rzymianinem, by go miał boleć cudzy ból i by miał zaprzątać swą uwagę jednym nędznym Grekiem. Gdyby nawet był pomyślał o tym, sądziłby, iż postąpił słusznie, rozkazawszy ukarać nikczemnika. Lecz on myślał o Ligii i mówił jej: „Nie zapłacę ci złem za dobre, a gdy się kiedyś dowiesz, jak postąpiłem z tym, który chciał mnie namówić do podniesienia na ciebie ręki, będziesz mi za to wdzięczna”. Tu jednak zastanowił się, czy Ligia pochwaliłaby jego postępek z Chilonem. Wszakże nauka, którą ona wyznaje, każe przebaczać; wszak chrześcijanie przebaczyli nędznikowi, choć większe mieli do zemsty powody. Wówczas dopiero ozwał mu się w duszy krzyk: „W imię Chrystusa!” Przypomniał sobie, że podobnym okrzykiem Chilo wykupił się z rąk Liga, i postanowił darować mu resztę kary.\\r\\n\\r\\nW tym celu miał właśnie zawołać dyspensatora, gdy ten sam stanął przed nim i rzekł:\\r\\n\\r\\n— Panie, ów starzec omdlał, a może i umarł. Czy mam kazać go ćwiczyć dalej?\\r\\n\\r\\n— Ocucić go i stawić przede mną.\\r\\n\\r\\nRządca atrium znikł za zasłoną, lecz cucenie nie musiało iść łatwo, albowiem Winicjusz czekał jeszcze czas długi i poczynał się już niecierpliwić, gdy wreszcie niewolnicy wprowadzili Chilona i na znak dany sami cofnęli się natychmiast.\\r\\n\\r\\nChilo blady był jak płótno i wzdłuż nóg jego spływały na mozaikę atrium nitki krwi. Był jednak przytomny i padłszy na kolana począł mówić z wyciągniętymi rękoma:\\r\\n\\r\\n— Dzięki ci panie! Jesteś miłosierny i wielki.\\r\\n\\r\\n— Psie — rzekł Winicjusz — wiedz, żem ci przebaczył dla tego Chrystusa, któremu i sam życie zawdzięczam.\\r\\n\\r\\n— Będę służył, panie, Jemu i tobie.\\r\\n\\r\\n— Milcz i słuchaj. Wstań! Pójdziesz ze mną i pokażesz mi dom, w którym mieszka Ligia.\\r\\n\\r\\nChilo zerwał się, lecz zaledwie stanął na nogach, pobladł jeszcze śmiertelniej i rzekł mdlejącym głosem:\\r\\n\\r\\n— Panie, jam naprawdę głodny… Pójdę, panie, pójdę! Lecz nie mam sił… Każ mi dać choć resztki z misy twego psa, a pójdę!\\r\\n\\r\\nWinicjusz kazał mu dać jeść, sztukę złota i płaszcz. Lecz Chilo, którego osłabiły razy i głód, nie mógł iść nawet po posiłku, choć strach podnosił mu włosy na głowie, by Winicjusz nie wziął jego osłabienia za opór i nie kazał go smagać na nowo.\\r\\n\\r\\n— Niech jeno wino mnie rozgrzeje — powtarzał szczękając zębami — będę mógł iść zaraz, choćby do Wielkiej Grecji.\\r\\n\\r\\nJakoż po pewnym czasie odzyskał trochę sił i wyszli. Droga była długa. Linus bowiem mieszkał, jak większa część chrześcijan, na Zatybrzu, niedaleko od domu Miriam. Chilo pokazał wreszcie Winicjuszowi osobny mały domek, otoczony murem pokrytym całkiem przez bluszcze, i rzekł:\\r\\n\\r\\n— To tu, panie.\\r\\n\\r\\n— Dobrze — rzekł Winicjusz — idź teraz precz, ale pierwej posłuchaj, co ci powiem: zapomnij, żeś mi służył; zapomnij, gdzie mieszka Miriam, Piotr i Glaukus; zapomnij również o tym domu i o wszystkich chrześcijanach. Przyjdziesz każdego miesiąca do mego domu, gdzie Demas wyzwoleniec będzie ci wypłacał po dwie sztuki złota. Lecz gdybyś dalej szpiegował chrześcijan, każę cię zaćwiczyć lub oddam w ręce prefekta miasta.\\r\\n\\r\\nChilo skłonił się i rzekł:\\r\\n\\r\\n— Zapomnę.\\r\\n\\r\\nLecz gdy Winicjusz znikł na zakręcie uliczki, wyciągnął za nim ręce i grożąc pięściami, zawołał:\\r\\n\\r\\n— Na Ate i na Furie, nie zapomnę!\\r\\n\\r\\nPo czym znów osłabł.\\r\\n\\r\\n\\r\\n\\r\\nRozdział trzydziesty trzeci\\r\\n\\r\\nWinicjusz udał się wprost do domu, w którym zamieszkiwała Miriam. Przed bramą spotkał Nazariusza, który zmieszał się na jego widok, ale on pozdrowił go uprzejmie i kazał się prowadzić do mieszkania matki.\\r\\n\\r\\nW mieszkaniu prócz Miriam zastał Piotra, Glauka, Kryspa, a nadto i Pawła z Tarsu, który świeżo był wrócił z Fregellae.\\r\\n\\r\\nNa widok młodego trybuna zdziwienie odbiło się na wszystkich twarzach, on zaś rzekł:\\r\\n\\r\\n— Pozdrawiam was w imię Chrystusa, którego czcicie.\\r\\n\\r\\n— Niech imię Jego będzie wysławiane na wieki.\\r\\n\\r\\n— Widziałem waszą cnotę i doświadczyłem dobroci, więc przychodzę jako przyjaciel.\\r\\n\\r\\n— I pozdrawiamy cię jako przyjaciela — odpowiedział Piotr. — Siądź, panie, i podziel z nami posiłek jako gość nasz.\\r\\n\\r\\n— Siądę i podzielę z wami posiłek, jeno pierwej wysłuchajcie mnie: ty, Piotrze, i ty, Pawle z Tarsu, abyście poznali szczerość moją. Wiem, gdzie jest Ligia; wracam sprzed domu Linusa, który leży blisko tego mieszkania. Mam prawo do niej, dane mi od cezara, mam w mieście, w domach moich, blisko pięćset niewolników; mógłbym otoczyć jej schronienie i pochwycić ją, a jednak nie uczyniłem tego i nie uczynię.\\r\\n\\r\\n— Przeto błogosławieństwo Pana będzie nad tobą i będzie oczyszczone serce twoje — rzekł Piotr.\\r\\n\\r\\n— Dziękuję ci, ale posłuchajcie mnie jeszcze: nie uczyniłem tego, choć żyję w męce i tęsknocie. Przedtem, nim byłem z wami, byłbym niechybnie wziął ją i zatrzymał przemocą, ale wasza cnota i wasza nauka, chociaż jej nie wyznawam, zmieniła coś i w mojej duszy tak, że nie ważę się już na przemoc. Sam nie wiem, dlaczego się tak stało, ale tak jest! Za czym przychodzę do was, bo wy Ligii zastępujecie ojca i matkę, i mówię wam: dajcie mi ją za żonę, a ja przysięgnę wam, że nie tylko jej nie wzbronię wyznawać Chrystusa, ale i sam pocznę się uczyć Jego nauki.\\r\\n\\r\\nMówił z podniesioną głową, głosem stanowczym, ale był jednak wzruszony i nogi drżały mu pod pasiastym płaszczem, gdy zaś po słowach jego nastało milczenie, począł mówić dalej, jakby chcąc uprzedzić niepomyślną odpowiedź:\\r\\n\\r\\n— Wiem, jakie są przeszkody, ale miłuję ją jak oczy własne i chociaż nie jestem jeszcze chrześcijaninem, nie jestem nieprzyjacielem ni waszym, ni Chrystusa. Chcę przed wami być w prawdzie, abyście mogli mi ufać. Idzie w tej chwili o życie moje, a jednak mówię wam prawdę. Inny rzekłby wam może: „Ochrzcijcie mnie!” — ja mówię: „Oświećcie mnie!” Wierzę, że Chrystus zmartwychwstał, bo to prawią ludzie prawdą żyjący, którzy Go widzieli po śmierci. Wierzę, bom sam widział, że wasza nauka płodzi cnotę, sprawiedliwość i miłosierdzie, nie zaś zbrodnie, o które was posądzają. Niewielem jej dotąd poznał. Tyle, co od was, z waszych uczynków, tyle, co od Ligii, tyle, co z rozmów z wami. A przecie, powtarzam wam, że i we mnie coś się już przez nią zmieniło. Trzymałem dawniej żelazną ręką sługi moje, teraz — nie mogę. Nie znałem litości, teraz znam. Kochałem się w rozkoszy, teraz uciekłem ze stawu Agryppy, bo mi tchu od obrzydzenia nie stało. Dawniej wierzyłem w przemoc, dziś się jej wyrzekłem. Wiedzcie, że sam siebie nie poznaję, ale zbrzydły mi uczty, zbrzydło wino, śpiewanie, cytry i wieńce, zbrzydł dwór cezara i nagie ciała, i wszystkie zbrodnie. A gdy myślę, że Ligia jest jako śnieg w górach, to miłuję ją tym bardziej; a gdy pomyślę, że jest taka przez waszą naukę, to miłuję i tę naukę i chcę jej! Ale że jej nie rozumiem, że nie wiem, czy w niej żyć potrafię i czy zniesie ją natura moja, przeto żyję w niepewności i męce, jakobym żył w ciemnicy.\\r\\n\\r\\nTu brwi na czole zbiegły mu się w bolesną fałdę i rumieniec wystąpił na policzki, po czym znów mówił coraz spieszniej i z coraz większym wzruszeniem:\\r\\n\\r\\n— Widzicie! Męczę się i z miłości, i od mroku. Mówili mi, że w waszej nauce nie ostoi się ni życie, ni radość ludzka, ni szczęście, ni prawo, ni porządek, ni zwierzchność, ni władztwo rzymskie. Zali tak jest? Mówili mi, żeście ludzie szaleni; powiedzcie, co przynosicie? Czy grzech miłować? Czy grzech czuć radość? Czy grzech chcieć szczęścia? Czy wyście nieprzyjaciółmi życia? Czy trzeba chrześcijaninowi być nędzarzem? Czy miałbym się wyrzec Ligii? Jaka jest wasza prawda? Wasze uczynki i wasze słowa są jako woda przejrzysta, ale jakie dno tej wody? Widzicie, żem szczery. Rozproszcie ciemności! Bo mnie powiedzieli jeszcze i to: „Grecja stworzyła mądrość i piękność, Rzym moc, a oni co przynoszą?” Więc powiedzcie, co przynosicie? Jeśli za drzwiami waszymi jest jasność, to mi otwórzcie!\\r\\n\\r\\n— Przynosim miłość — rzekł Piotr.\\r\\n\\r\\nA Paweł z Tarsu dodał:\\r\\n\\r\\n— Gdybym mówił językami ludzkimi i anielskimi, a miłości bym nie miał, byłbym jako miedź brząkająca…\\r\\n\\r\\nLecz serce starego Apostoła wzruszyło się tą duszą w męce, która, jak ptak zamknięty w klatce, rwała się do powietrza i słońca, więc wyciągnął ku Winicjuszowi ręce i rzekł:\\r\\n\\r\\n— Kto puka, będzie mu otworzono, i łaska Pana jest nad tobą, przeto błogosławię tobie, twojej duszy i twojej miłości w imię Zbawiciela świata.\\r\\n\\r\\nWinicjusz, który i tak mówił w uniesieniu, usłyszawszy błogosławieństwo skoczył ku Piotrowi i wówczas stała się rzecz nadzwyczajna. Oto ten potomek Kwirytów, który do niedawna nie uznawał w obcym człowieka, chwycił ręce starego Galilejczyka i począł je z wdzięcznością do ust przyciskać.\\r\\n\\r\\nA Piotr ucieszył się, albowiem rozumiał, że siejba znów padła na jedną więcej rolę i że jego sieć rybacza ogarnęła jedną więcej duszę.\\r\\n\\r\\nObecni zaś, nie mniej ucieszeni tym jawnym znakiem czci dla Bożego Apostoła, zawołali jednym głosem:\\r\\n\\r\\n— Chwała na wysokościach Panu!\\r\\n\\r\\nWinicjusz powstał z rozjaśnioną twarzą i począł mówić:\\r\\n\\r\\n— Widzę, że szczęście może między wami mieszkać, bo czuję się szczęśliwy, i mniemam, że tak samo w innych mnie przekonacie rzeczach. Ale to wam jeszcze powiem, że nie stanie się to w Rzymie; cezar jedzie do Ancjum, a ja z nim muszę, gdyż mam rozkaz. Wiecie, że nie posłuchać — to śmierć. Ale jeślim znalazł łaskę w waszych oczach, jedźcie ze mną, abyście mnie nauczali prawdy waszej. Bezpieczniej wam tam będzie niż mnie samemu; w tym wielkim natłoku ludzi będziecie mogli opowiadać waszą prawdę na samym dworze cezara. Mówią, że Akte jest chrześcijanką, a i między pretorianami są chrześcijanie, bom sam widział, jak żołnierze klękali przed tobą, Piotrze, u bramy Nomentańskiej. W Ancjum mam willę, w której zbierać się będziemy, aby pod bokiem Nerona słuchać nauk waszych. Mówił mi Glaukus, że wy dla jednej duszy gotowiście na krańce świata wędrować, więc uczyńcie to dla mnie, coście uczynili dla tych, dla których przyszliście tu aż z Judei, uczyńcie i nie opuszczajcie duszy mojej!\\r\\n\\r\\nOni usłyszawszy to poczęli się naradzać, myśląc z radością o zwycięstwie swej nauki i o znaczeniu, jakie dla pogańskiego świata mieć będzie nawrócenie się augustianina i potomka jednego z najstarszych rodów rzymskich. Gotowi byli istotnie wędrować na krańce świata dla jednej duszy ludzkiej i od śmierci Mistrza nic przecie innego nie czynili, więc odpowiedź odmowna nie przeszła im nawet przez myśl. Ale Piotr był w tej chwili pasterzem całej rzeszy, więc jechać nie mógł, natomiast Paweł z Tarsu, który niedawno był w Arycji i we Fregellae, a wybierał się znów w długą podróż na Wschód, aby odwiedzić tamtejsze kościoły i ożywić je nowym duchem gorliwości, zgodził się towarzyszyć młodemu trybunowi do Ancjum, łatwo mu bowiem było znaleźć tam statek idący na morza greckie.\\r\\n\\r\\nWinicjusz, jakkolwiek zasmucił się, że Piotr, któremu był tyle obowiązany, nie będzie mu towarzyszył, podziękował jednak z wdzięcznością, a następnie zwrócił się do starego Apostoła z ostatnią prośbą.\\r\\n\\r\\n— Wiedząc mieszkanie Ligii — rzekł — mógłbym sam pójść do niej i spytać, jako jest rzecz słuszna, czyli zechce mnie za męża, jeśli dusza moja stanie się chrześcijańską, ale wolę cię prosić, Apostole: pozwól mi ją widzieć albo wprowadź mnie sam do niej. Nie wiem, jak długo przyjdzie mi zabawić w Ancjum, i pamiętajcie, że przy cezarze nikt nie jest pewny swego jutra. Już mi mówił i Petroniusz, że nie całkiem mi tam będzie bezpiecznie. Niechże ją ujrzę przedtem, niech nasycę nią oczy i niech ją zapytam, czy mi złe zapomni i czy dobre ze mną podzieli.\\r\\n\\r\\nA Piotr Apostoł uśmiechnął się dobrotliwie i rzekł:\\r\\n\\r\\n— A któż by ci słusznej radości miał odmawiać, synu mój.\\r\\n\\r\\nWinicjusz znów pochylił się do jego rąk, albowiem całkiem już nie mógł wezbranego serca pohamować. Apostoł zaś wziął go za skronie i rzekł:\\r\\n\\r\\n— Ale ty się cezara nie bój, bo to ci powiadam, że włos nie spadnie ci z głowy.\\r\\n\\r\\nPo czym wysłał Miriam po Ligię, przykazując, by nie mówiła jej, kogo między nimi znajdzie, by i dziewczynie tym większą sprawić radość.\\r\\n\\r\\nByło niedaleko, więc po krótkim czasie zgromadzeni w izbie ujrzeli wśród mirtów ogródka Miriam prowadzącą za rękę Ligię.\\r\\n\\r\\nWinicjusz chciał biec naprzeciw, lecz na widok tej umiłowanej postaci szczęście odjęło mu siły — i stał z bijącym sercem, bez tchu, zaledwie mogąc się utrzymać na nogach, stokroć więcej wzruszony niż wówczas, kiedy po raz pierwszy w życiu usłyszał strzały Partów warczące koło swojej głowy.\\r\\n\\r\\nOna wbiegła nie spodziewając się niczego i na jego widok stanęła również jak wryta. Twarz jej zaczerwieniła się i wraz pobladła bardzo, po czym jęła spoglądać zdumionymi, a zarazem przelękłymi oczyma na obecnych.\\r\\n\\r\\nLecz naokół widziała jasne, pełne dobroci spojrzenia, Apostoł zaś Piotr zbliżył się do niej i rzekł:\\r\\n\\r\\n— Ligio, miłujeszże ty go zawsze?\\r\\n\\r\\nNastała chwila milczenia. Usta poczęły jej drżeć jak u dziecka, któremu zbiera się na płacz i które czując się winnym widzi jednak, że trzeba przyznać się do winy.\\r\\n\\r\\n— Odpowiedz — rzekł Apostoł.\\r\\n\\r\\nWówczas z pokorą i lękiem w głosie wyszeptała obsuwając się do kolan Piotra:\\r\\n\\r\\n— Tak jest…\\r\\n\\r\\nLecz Winicjusz w jednej chwili klęknął przy niej, Piotr zaś położył ręce na ich głowach i rzekł:\\r\\n\\r\\n— Miłujcie się w Panu i na chwałę Jego, albowiem nie masz grzechu w miłości waszej.\\r\\n\\r\\n\\r\\n\\r\\nRozdział trzydziesty czwarty\\r\\n\\r\\nChodząc po ogródku Winicjusz opowiadał jej w krótkich, wyrwanych z głębi serca słowach to, co przed chwilą wyznał Apostołom: więc niepokój swej duszy, zmiany, jakie w nim zaszły, i wreszcie tę niezmierną tęsknotę, która przesłoniła mu życie od czasu, jak opuścił mieszkanie Miriam. Przyznał się Ligii, że chciał o niej zapomnieć, ale nie mógł. Myślał o niej po całych dniach i nocach. Przypominał mu ją ów krzyżyk związany z gałązek bukszpanu, który mu zostawiła, a który umieścił w lararium i mimo woli czcił jak coś boskiego. I tęsknił coraz mocniej, bo kochanie było od niego silniejsze i już u Aulusów objęło całkiem jego duszę… Innym przędą nić życia Parki, a jemu przędła ją miłość, tęsknota i smutek. Złe były jego postępki, ale płynęły z miłości. Kochał ją u Aulusów i na Palatynie, i gdy ją widział na Ostrianum słuchającą słów Piotra, i gdy szedł ją porywać z Krotonem, i gdy czuwała przy jego łożu, i gdy go opuściła. Przyszedł oto Chilo, który odkrył jej mieszkanie i radził ją porwać, ale on wolał ukarać Chilona i pójść do Apostołów prosić o prawdę i o nią…\\r\\n\\r\\nI niech będzie błogosławiona ta chwila, w której taka myśl przyszła mu do głowy, bo oto jest przy niej, a wszakże już ona nie będzie więcej uciekała przed nim, tak jak ostatnim razem uciekła z mieszkania Miriam?\\r\\n\\r\\n— Ja nie przed tobą uciekłam — rzekła Ligia.\\r\\n\\r\\n— Więc czemuś to uczyniła?\\r\\n\\r\\nA ona podniosła na niego swe oczy koloru irysów, po czym schyliwszy zawstydzoną głowę odrzekła:\\r\\n\\r\\n— Ty wiesz…\\r\\n\\r\\nWinicjusz umilkł na chwilę z nadmiaru szczęścia, po czym znów jął mówić, jak powoli otwierały mu się oczy, że ona jest całkiem różna od Rzymianek i chyba do jednej Pomponii podobna. Nie umiał jej zresztą dobrze wypowiedzieć, albowiem sam nie zdawał sobie sprawy z tego, co czuł, że w niej przychodzi na świat jakaś zupełnie inna piękność, której dotąd na świecie nie bywało, a która nie tylko jest posągiem, ale i duszą. Powiedział jej natomiast to, co napełniło ją radością, że ją pokochał nawet za to, iż uciekała przed nim, i że będzie mu świętą przy ognisku.\\r\\n\\r\\nPo czym chwyciwszy jej rękę nie mógł więcej mówić, patrzał tylko na nią z zachwytem, jak na odzyskane szczęście życia, i powtarzał jej imię, jakby chcąc się upewnić, że ją odnalazł i że jest przy niej:\\r\\n\\r\\n— O Ligio! O Ligio!…\\r\\n\\r\\nWreszcie jął ją rozpytywać, co się działo w jej duszy, a ona przyznała mu się, że go pokochała jeszcze w domu Aulusów i że gdyby ją był odprowadził do nich z Palatynu, byłaby wyznała im swoją miłość i starała się przebłagać ich gniew na niego.\\r\\n\\r\\n— Ja ci przysięgam — rzekł Winicjusz — że mnie w myśli nawet nie postało odbierać cię Aulusom. Petroniusz powie ci kiedyś, żem już wówczas mówił mu, że cię kocham i że pragnę cię zaślubić. Powiedziałem mu: „Niech omaści drzwi moje wilczym tłuszczem i niech zasiądzie przy moim ognisku!” Ale on mnie wyśmiał i poddał cezarowi myśl, by cię zażądał jako zakładniczki i oddał mnie. Ileż razy przeklinałem go w moim żalu, ale może to pomyślny los tak zrządził, bo inaczej bym nie poznał chrześcijan i nie zrozumiał ciebie…\\r\\n\\r\\n— Wierz mi, Marku — odrzekła Ligia — że to Chrystus umyślnie prowadził cię ku sobie.\\r\\n\\r\\nWinicjusz podniósł głowę z pewnym zdziwieniem.\\r\\n\\r\\n— Prawda! — odpowiedział z żywością — wszystko składało się tak dziwnie, żem szukając ciebie spotkał się z chrześcijanami… W Ostrianum ze zdumieniem słuchałem Apostoła, bom takich rzeczy nigdy nie słyszał. To tyś modliła się za mnie.\\r\\n\\r\\n— Tak — odpowiedziała Ligia.\\r\\n\\r\\nPrzeszli koło letnika pokrytego gęstwą bluszczu i zbliżyli się do miejsca, w którym Ursus, zdławiwszy Krotona, rzucił się na Winicjusza.\\r\\n\\r\\n— Tu — rzekł młody człowiek — gdyby nie ty, byłbym zginął.\\r\\n\\r\\n— Nie przypominaj! — odpowiedziała Ligia — i nie pamiętaj tego Ursusowi.\\r\\n\\r\\n— Mógłżebym mścić się nad nim za to, że cię bronił? Gdyby był niewolnikiem, zaraz darowałbym mu wolność.\\r\\n\\r\\n— Gdyby był niewolnikiem, Aulusowie dawno by go wyzwolili.\\r\\n\\r\\n— Pamiętasz — rzekł Winicjusz — żem cię chciał wrócić Aulusom? Aleś ty mi odrzekła, że cezar mógłby się o tym dowiedzieć i mścić się nad nimi. Patrzże: teraz będziesz ich mogła widywać, ilekroć zechcesz.\\r\\n\\r\\n— Dlaczego, Marku?\\r\\n\\r\\n— Mówię: „teraz”, a myślę, że będziesz ich mogła widywać bezpiecznie wówczas, gdy będziesz moja. Tak!… Bo gdyby cezar dowiedziawszy się o tym zapytał, com uczynił z zakładniczką, którą mi powierzył, rzeknę: „Zaślubiłem ją, i do Aulusów chodzi z mojej woli”. On długo w Ancjum nie zabawi, bo mu się chce do Achai, a choćby i zabawił, nie potrzebuję widywać go codziennie. Gdy Paweł z Tarsu nauczy mnie waszej Prawdy, zaraz chrzest przyjmę i wrócę tu, odzyskam przyjaźń Aulusów, którzy w tych dniach wracają do miasta, i nie będzie już przeszkód, a wówczas zabiorę cię i posadzę przy moim ognisku. O carissima! carissima!\\r\\n\\r\\nTo rzekłszy wyciągnął ręce, jakby niebo biorąc na świadka swej miłości, a Ligia podniósłszy na niego świetliste oczy rzekła:\\r\\n\\r\\n— I wówczas powiem: „Gdzie ty, Kajus, tam i ja, Kaja”.\\r\\n\\r\\n— Nie, Ligio! — zawołał Winicjusz — przysięgam ci, że nigdy żadna kobieta nie była tak czczona w domu męża, jak ty będziesz w moim.\\r\\n\\r\\nPrzez chwilę szli w milczeniu, nie mogąc objąć piersiami szczęścia, rozkochani w sobie, podobni do dwojga bóstw i tak piękni, jakby ich wraz z kwiatami wydała na świat wiosna.\\r\\n\\r\\nStanęli wreszcie pod cyprysem rosnącym blisko wejścia do izby. Ligia oparła się o jego pień. Winicjusz zaś znów począł prosić drgającym głosem:\\r\\n\\r\\n— Każ Ursusowi pójść do domu Aulusów, zabrać twoje sprzęty i zabawki dziecinne i przenieść do mnie.\\r\\n\\r\\nA ona, spłonąwszy jak róża lub jak jutrzenka, odrzekła:\\r\\n\\r\\n— Zwyczaj każe inaczej.\\r\\n\\r\\n— Ja wiem. Zanosi je zwykle pronuba dopiero za oblubienicą, ale uczyń to dla mnie. Ja zabiorę je do mojej willi w Ancjum i będą mi cię przypominały.\\r\\n\\r\\nTu złożył ręce i jął powtarzać jak dziecko, które prosi:\\r\\n\\r\\n— Pomponia wróci w tych dniach, więc uczyń to, diva, uczyń, carissima.\\r\\n\\r\\n— Niech Pomponia zrobi, jak zechce — odrzekła Ligia płonąc na wspomnienie „pronuby” jeszcze silniej.\\r\\n\\r\\nI znów umilkli, gdyż miłość poczęła im tamować dech w piersiach. Ligia stała oparta plecami o cyprys, z twarzą bielejącą w cieniu na kształt kwiatu, ze spuszczonymi oczyma i falującą żywiej piersią, a Winicjusz mienił się na twarzy i bladł. W ciszy południowej słyszeli bicie własnych serc i w upojeniu wzajemnym ów cyprys, krzewy mirtowe i bluszcze letnika zmieniały im się w ogród miłości.\\r\\n\\r\\nLecz Miriam ukazała się we drzwiach i zaprosiła ich na południowy posiłek. Zasiedli wówczas wśród Apostołów, ci zaś patrzyli na nich z uciechą, jako na młode pokolenie, które po ich śmierci miało zachować i siać dalej ziarno nowej nauki. Piotr łamał i błogosławił chleb; na wszystkich twarzach był spokój i jakieś ogromne szczęście zdawało się przepełniać całą tę izbę.\\r\\n\\r\\n— Patrzże — rzekł wreszcie Paweł zwracając się do Winicjusza — zaliśmy nieprzyjaciółmi życia i radości?\\r\\n\\r\\nÓw zaś odpowiedział:\\r\\n\\r\\n— Wiem, jako jest, bom nigdy nie był tak szczęśliwy jak między wami.\\r\\n\\r\\n\\r\\n\\r\\nRozdział trzydziesty piąty\\r\\n\\r\\nWieczorem dnia tego Winicjusz przechodząc przez Forum do domu spostrzegł przy wejściu na Vicus Tuscus złoconą lektykę Petroniusza, niesioną przez ośmiu Bityńczyków, i zatrzymawszy ich znakiem ręki, zbliżył się do firanek.\\r\\n\\r\\n— Obyś miał sen przyjemny i błogi! — zawołał śmiejąc się na widok uśpionego Petroniusza.\\r\\n\\r\\n— Ach, to ty! — rzekł ocknąwszy się Petroniusz. — Tak, zdrzemnąłem się, bom noc spędził na Palatynie. Teraz wybrałem się, by sobie kupić coś do czytania do Ancjum… Co słychać?\\r\\n\\r\\n— Chodzisz po księgarniach? — spytał Winicjusz.\\r\\n\\r\\n— Tak. Nie chcę wprowadzić nieładu w bibliotece, więc na drogę czynię osobne zapasy. Podobno wyszły nowe rzeczy Musoniusza i Seneki. Szukam także Persjusza i pewnego wydania eklog Wergilego, którego nie mam. Och, jakiż jestem zmęczony i jak ręce mnie bolą od zdejmowania zwojów z kołków… Bo gdy się jest raz w księgarni, ciekawość bierze to i owo zobaczyć. Byłem u Awiruna, u Atraktusa na Argiletum, a przedtem jeszcze u Sozjuszów na Vicus Sandalarius. Na Kastora! Jak mi się spać chce!…\\r\\n\\r\\n— Byłeś na Palatynie, więc ja ciebie spytam, co słychać? Albo wiesz co? Odeślij lektykę i puszki z książkami, a pójdź do mnie. Pomówimy o Ancjum i o czymś jeszcze.\\r\\n\\r\\n— Dobrze — odrzekł Petroniusz wysuwając się z lektyki. — Musisz przecie wiedzieć, że pojutrze wybieramy się do Ancjum.\\r\\n\\r\\n— Skądże bym miał wiedzieć?\\r\\n\\r\\n— Na jakim ty świecie żyjesz? A więc ja pierwszy zwiastuję ci nowinę? Tak! Bądź gotów na pojutrze rano. Groch na oliwie nie pomógł, chustka na grubym karku nie pomogła i Miedzianobrody ochrypł. Wobec tego nie ma mowy o zwłoce. Przeklina Rzym i jego powietrze, na czym świat stoi, rad by go z ziemią zrównać albo zniszczyć ogniem i chce mu się morza jak najprędzej. Powiada, że te zapachy, które wiatr niesie z wąskich uliczek, wtrącą go do grobu. Dziś czyniono wielkie ofiary we wszystkich świątyniach, by mu wrócił głos — i biada Rzymowi, a zwłaszcza senatowi, jeśli prędko nie wróci.\\r\\n\\r\\n— Nie byłoby po co jechać wówczas do Achai.\\r\\n\\r\\n— Alboż nasz boski cezar ten jeden tylko talent posiada? — odrzekł śmiejąc się Petroniusz. — Wystąpiłby na igrzyskach olimpijskich jako poeta ze swoim pożarem Troi, jako woźnica, jako muzyk, jako atleta, ba, nawet jako tancerz i zabrałby w każdym razie wszystkie korony przeznaczone dla zwycięzców. Czy wiesz, dlaczego ta małpa ochrypła? Oto wczoraj zachciało mu się dorównać w tańcu naszemu Parysowi i tańczył nam przygodę Ledy, przy czym spotniał i zaziębił się. Cały był mokry i klejki jak węgorz świeżo wyjęty z wody. Zmieniał maski jedna po drugiej, kręcił się jak wrzeciono, machał rękami jak spity majtek i aż obrzydliwość brała patrzeć na ten wielki brzuch i na te cienkie nogi. Parys uczył go od dwóch tygodni, ale wyobraźże sobie Ahenobarba jako Ledę albo boga-łabędzia. To łabędź! Nie ma co mówić! Ale on chce publicznie wystąpić z tą pantominą, naprzód w Ancjum, a potem w Rzymie.\\r\\n\\r\\n— Gorszono się już tym, że śpiewał publicznie, ale pomyśleć sobie, że cezar rzymski wystąpi jako mima, nie! Tego chyba Rzym nie zniesie!\\r\\n\\r\\n— Mój drogi! Rzym wszystko zniesie, a senat uchwali dziękczynienie „ojcu ojczyzny”.\\r\\n\\r\\nPo chwili zaś dodał:\\r\\n\\r\\n— A gawiedź dumna jeszcze z tego, że cezar jest jej błaznem.\\r\\n\\r\\n— Powiedz sam, czy można było więcej spodleć?\\r\\n\\r\\nPetroniusz ruszył ramionami.\\r\\n\\r\\n— Ty sobie żyjesz w domu i w swoich rozmyślaniach to o Ligii, to o chrześcijanach, więc chyba nie wiesz, co się stało przed paru dniami. Przecie Nero zaślubił publicznie Pitagorasa. Występował jako panna młoda. Zdawałoby się, że to już miara szaleństwa przebrana, nieprawda? I cóż powiesz: przyszli wezwani flaminowie i dali mu uroczyście ślub. Byłem przy tym! I ja dużo mogę znieść, a jednak wyznaję, iżem pomyślał, że bogowie, jeśli są, to powinni dać jaki znak… Ale cezar nie wierzy w bogów i ma rację.\\r\\n\\r\\n— Jest zatem w jednej osobie najwyższym kapłanem, bogiem i ateistą — rzekł Winicjusz.\\r\\n\\r\\nPetroniusz począł się śmiać:\\r\\n\\r\\n— Prawda! Nie przyszło mi to do głowy, a to jest połączenie, jakiego świat dotąd nie widział.\\r\\n\\r\\nPo czym przystanąwszy rzekł:\\r\\n\\r\\n— Bo trzeba jeszcze dodać, że ten najwyższy kapłan, który nie wierzy w bogów, i ten bóg, który z nich drwi, boi się ich, jako ateista.\\r\\n\\r\\n— Dowodem to, co zaszło w świątyni Westy.\\r\\n\\r\\n— Co za świat!\\r\\n\\r\\n— Jaki świat, taki cezar! — Ale to długo nie potrwa.\\r\\n\\r\\nTak rozmawiając weszli do domu Winicjusza, który wesoło zawołał o wieczerzę, a następnie zwrócił się do Petroniusza i rzekł:\\r\\n\\r\\n— Nie, mój drogi, świat musi się odrodzić.\\r\\n\\r\\n— My go nie odrodzim — odpowiedział Petroniusz — choćby dlatego, że w czasach Nerona człowiek jest jako motyl: żyje w słońcu łaski, a przy pierwszym chłodnym powiewie ginie… choćby nie chciał! Na syna Mai! Nieraz zadaję sobie pytanie, jakim cudem taki Lucjusz Saturninus mógł dożyć dziewięćdziesięciu trzech lat, przeżyć Tyberiusza, Kaligulę, Klaudiusza?... Ale mniejsza z tym. Czy pozwolisz mi posłać twoją lektykę po Eunice? Przeszła mi jakoś ochota do snu i chciałbym się weselić. Każ na wieczerzę przyjść cytrzyście, a potem pogadamy o Ancjum. Trzeba o tym pomyśleć, a zwłaszcza tobie.\\r\\n\\r\\nWinicjusz wydał rozkaz, by posłano po Eunice, ale oświadczył, że nad pobytem w Ancjum nie myśli sobie łamać głowy. Niech ją łamią ci, którzy nie umieją żyć inaczej, jak w promieniach łaski cezara. Świat nie kończy się na Palatynie, zwłaszcza dla tych, którzy co innego mają w sercu i w duszy.\\r\\n\\r\\nI mówił to tak niedbale, z takim ożywieniem i tak wesoło, że wszystko to uderzyło Petroniusza, więc popatrzywszy na niego przez chwilę, rzekł:\\r\\n\\r\\n— Co się z tobą dzieje? Tyś dziś taki, jak byłeś wówczas, gdyś jeszcze nosił złotą bullę na szyi.\\r\\n\\r\\n— Jestem szczęśliwy — odrzekł Winicjusz. — Zaprosiłem cię do siebie umyślnie, by ci to powiedzieć.\\r\\n\\r\\n— Co ci się zdarzyło?\\r\\n\\r\\n— Coś takiego, czego bym nie odstąpił za imperium rzymskie.\\r\\n\\r\\nTo rzekłszy siadł, wsparł ramię na poręczy krzesła, głowę na ramieniu i począł mówić z twarzą pełną uśmiechów i z jaśniejącym wzrokiem:\\r\\n\\r\\n— Czy pamiętasz, jak byliśmy razem u Aulusa Plaucjusza i tam po raz pierwszy widziałeś boską dziewczynę, którąś sam nazwał jutrzenką i wiosną? Pamiętasz tę Psyche, tę nieporównaną, tę najpiękniejszą z dziewic i z waszych bogiń?\\r\\n\\r\\nPetroniusz patrzył na niego z takim zdziwieniem, jakby chciał sprawdzić, czy głowa jego jest w porządku.\\r\\n\\r\\n— Po jakiemu ty mówisz? — rzekł wreszcie. — Oczywiście, że pamiętam Ligię.\\r\\n\\r\\nA Winicjusz rzekł:\\r\\n\\r\\n— Jestem jej narzeczonym.\\r\\n\\r\\n— Co?…\\r\\n\\r\\nLecz Winicjusz zerwał się i zawołał dyspensatora.\\r\\n\\r\\n— Niech niewolnicy staną tu przede mną co do jednej duszy! Żywo!\\r\\n\\r\\n— Jesteś jej narzeczonym? — powtórzył Petroniusz.\\r\\n\\r\\nLecz nim ochłonął ze zdziwienia, ogromne atrium Winicjuszowego domu zaroiło się od ludzi. Biegli zdyszani starcy, mężczyźni w sile wieku, kobiety, chłopięta i dziewczyny. Z każdą chwilą atrium napełniało się coraz szczelniej: na korytarzach, zwanych fauces, słychać było głosy nawołujące się w rozmaitych językach. Wreszcie ustawili się wszyscy murem pod ścianami i wśród kolumn, Winicjusz zaś, stanąwszy koło impluvium, zwrócił się do Demasa wyzwoleńca i rzekł:\\r\\n\\r\\n— Którzy wysłużyli w domu lat dwadzieścia, mają się stawić jutro u pretora, gdzie otrzymają wolność; którzy nie wysłużyli, otrzymają po trzy sztuki złota i podwójną porcję przez tydzień. Do ergastulów wiejskich posłać rozkaz, by odpuszczono kary, zdjęto kajdany z nóg ludziom i karmiono ich dostatnio. Wiedzcie, że nastał dla mnie szczęśliwy dzień, i chcę, by radość była w domu.\\r\\n\\r\\nOni przez chwilę stali w milczeniu, jakby uszom własnym nie wierząc, po czym wszystkie ręce podniosły się naraz do góry i wszystkie usta zawołały:\\r\\n\\r\\n— Aa! Panie! aaa!…\\r\\n\\r\\nWinicjusz odprawił ich znakiem ręki, więc choć mieli ochotę dziękować i padać mu do nóg, odeszli spiesznie, napełniając dom szczęściem od podziemi do dachu.\\r\\n\\r\\n— Jutro — rzekł Winicjusz — każę im jeszcze zejść się w ogrodzie i kreślić przed sobą znaki, jakie chcą. Tych, którzy nakreślą rybę, wyzwoli Ligia.\\r\\n\\r\\nLecz Petroniusz, który nie dziwił się nigdy długo niczemu, ochłódł już i zapytał:\\r\\n\\r\\n— Rybę? Aha! Pamiętam, co mówił Chilo: to znak chrześcijan.\\r\\n\\r\\nPo czym wyciągnął rękę do Winicjusza i rzekł:\\r\\n\\r\\n— Szczęście jest zawsze tam, gdzie je człowiek widzi. Niech Flora sypie wam kwiaty pod nogi przez długie lata. Życzę ci wszystkiego, czego sam sobie życzysz.\\r\\n\\r\\n— To ci dziękuję, bom myślał, że będziesz odradzał, a to, widzisz, byłby stracony czas.\\r\\n\\r\\n— Ja, odradzać? Bynajmniej. Owszem, mówię ci, że dobrze robisz.\\r\\n\\r\\n— Ha, zmienniku! — odrzekł wesoło Winicjusz — zaliś zapomniał, coś mi niegdyś mówił, gdyśmy wychodzili z domu Grecyny?\\r\\n\\r\\nLecz Petroniusz odpowiedział z zimną krwią:\\r\\n\\r\\n— Nie, ale zmieniłem zdanie.\\r\\n\\r\\nPo chwili zaś dodał:\\r\\n\\r\\n— Mój kochany! W Rzymie wszystko się zmienia. Mężowie zmieniają żony, żony zmieniają mężów, dlaczegóż ja bym nie miał zmienić zdania? Niewiele brakło, a Nero byłby zaślubił Akte, którą umyślnie dla niego wywiedli z królewskiego rodu. I cóż! Miałby uczciwą żonę, a my uczciwą Augustę. Na Proteusza i jego morskie pustkowia! Zawsze będę zmieniał zdanie, ilekroć uznam to za stosowne lub wygodne. Co do Ligii, jej królewskie pochodzenie pewniejsze jest niż pergamscy przodkowie Akte. Ale ty się strzeż w Ancjum Poppei, która jest mściwa.\\r\\n\\r\\n— Ani myślę! Włos mi nie spadnie z głowy w Ancjum.\\r\\n\\r\\n— Jeśli sądzisz, że mnie jeszcze raz zadziwisz, to się mylisz, ale skąd masz tę pewność?\\r\\n\\r\\n— Powiedział mi to Piotr Apostoł.\\r\\n\\r\\n— A! Powiedział ci to Piotr Apostoł! Na to nie ma argumentu, pozwól jednak, bym ja przedsięwziął pewne środki ostrożności, choćby dlatego, by Piotr nie okazał się fałszywym prorokiem, bo gdyby Piotr Apostoł wypadkiem się omylił, mógłby stracić twoją ufność, która i nadal zapewne Piotrowi Apostołowi się przyda.\\r\\n\\r\\n— Czyń, co chcesz, ale ja mu wierzę. I jeśli myślisz, że mnie do niego zrazisz powtarzając z przekąsem w kółko jego imię, to się mylisz.\\r\\n\\r\\n— Więc jeszcze jedno pytanie: czyś został już chrześcijaninem?\\r\\n\\r\\n— Dotąd nie, ale Paweł z Tarsu jedzie ze mną, aby mi tłumaczyć naukę Chrystusa, a potem przyjmę chrzest, bo to, coś mówił, że oni są nieprzyjaciółmi życia i radości, to nieprawda!\\r\\n\\r\\n— To tym lepiej dla ciebie i dla Ligii — odpowiedział Petroniusz.\\r\\n\\r\\nPo czym wzruszywszy ramionami rzekł jakby sam do siebie:\\r\\n\\r\\n— Zadziwiająca jednak rzecz, jak ci ludzie umieją zdobywać wyznawców i jak ta sekta się szerzy.\\r\\n\\r\\nA Winicjusz odpowiedział z takim zapałem, jakby i sam był ochrzczony.\\r\\n\\r\\n— Tak! Tysiące i dziesiątki tysięcy są w Rzymie, w miastach Italii, w Grecji i Azji. Są chrześcijanie wśród legii i wśród pretorianów, są w samym pałacu cezara. Wyznają tę naukę niewolnicy i obywatele, ubodzy i bogaci, plebs i patrycjat. Zali wiesz, że niektórzy Korneliusze są chrześcijanami, że jest chrześcijanką Pomponia Grecyna, że była nią podobno Oktawia, a jest Akte? Tak, ta nauka ogarnia świat i ona jedna może go odrodzić. Nie wzruszaj ramionami, bo kto wie, czy za miesiąc lub za rok sam jej nie przyjmiesz.\\r\\n\\r\\n— Ja? — rzekł Petroniusz. — Nie, na syna Lety! Ja jej nie przyjmę, choćby w niej tkwiła prawda i mądrość zarówno ludzka, jak boska… To wymagałoby trudu, a ja się nie lubię trudzić. To wymagałoby zrzeczeń się, a ja się nie lubię niczego w życiu zrzekać… Z twoją naturą, podobną do ognia i ukropu, zawsze mogło się coś podobnego przytrafić, ale ja? Ja mam swoje gemmy, swoje kamee, swoje wazy i swoją Eunice. W Olimp nie wierzę, ale go sobie urządzam na ziemi i będę kwitnął, póki mnie nie przeszyją strzały boskiego łucznika lub póki mi cezar nie każe otworzyć sobie żył. Ja nadto lubię woń fiołków i wygodne triclinium. Lubię nawet naszych bogów… jako figury retoryczne, i Achaję, do której wybieram się z naszym otyłym, cienkonogim, nieporównanym boskim cezarem, Augustem, Periodonicesem… Herkulesem, Neronem!…\\r\\n\\r\\nTo rzekłszy rozweselił się na samo przypuszczenie, że mógłby przyjąć naukę rybaków galilejskich, i począł półgłosem śpiewać:\\r\\n\\r\\n\\r\\nW zieleń mirtową owinę jasny miecz mój,\\r\\nW ślad Harmodiosa i Arystogitona…\\r\\n\\r\\nLecz przerwał, gdyż wywoływacz dał znać, że przybyła Eunice.\\r\\n\\r\\nWraz też po jej przybyciu podano i wieczerzę, w czasie której, po kilku pieśniach odśpiewanych przez cytrzystę, Winicjusz opowiadał Petroniuszowi o odwiedzinach Chilona i o tym, jak te odwiedziny podały mu myśl udania się wprost do Apostołów, która przyszła mu właśnie podczas chłosty Chilona.\\r\\n\\r\\nNa to Petroniusz, którego znów poczęła ogarniać senność, przyłożył rękę do czoła i rzekł:\\r\\n\\r\\n— Myśl była dobra, skoro skutek dobry. A co do Chilona, ja kazałbym mu dać pięć sztuk złota, ale skoro kazałeś go ćwiczyć, to już lepiej było i zaćwiczyć, bo kto wie, czy z czasem nie będą mu się jeszcze senatorowie kłaniali, jak dziś kłaniają się naszemu rycerzowi-Dratewce-Watyniuszowi. Dobranoc.\\r\\n\\r\\nI zdjąwszy wieńce poczęli się razem z Eunice zbierać do domu, a gdy wyszli, Winicjusz udał się do biblioteki i pisał do Ligii, co następuje:\\r\\n\\r\\n„Chcę, aby gdy otworzysz twoje śliczne oczy, o boska, list ten powiedział ci: dzień dobry! Dlatego dziś piszę, choć jutro cię zobaczę. Cezar pojutrze wyjeżdża do Ancjum i ja, eheu! muszę mu towarzyszyć. Wszak ci już powiedziałem, że nie posłuchać byłoby to narazić życie, a ja teraz nie miałbym odwagi umierać. Lecz jeśli ty nie chcesz, odpisz mi jedno słowo, a zostanę, a już Petroniusza rzeczą będzie odwrócić ode mnie niebezpieczeństwo. Dziś, w dniu radości, rozdałem nagrody wszystkim niewolnikom, a tych, którzy przesłużyli w domu lat dwadzieścia, zawiodę jutro do pretora, by ich wyzwolić. Ty, droga, powinnaś mi to pochwalić, gdyż mi się zdaje, że to będzie zgodne z tą słodką nauką, którą wyznajesz, a po wtóre, uczyniłem to dla ciebie. Powiem im jutro, że tobie zawdzięczają wolność, aby ci byli wdzięczni i sławili imię twoje. Sam za to oddaję się w niewolę szczęściu i tobie i bogdajem nigdy nie zaznał wyzwolenia. Przeklęte niech będzie Ancjum i podróże Ahenobarba. Trzykroć, czterykroć szczęśliwym, żem nie tak mądry jak Petroniusz, bo może musiałbym jechać do Achai. Tymczasem chwile rozstania osłodzi mi pamięć o tobie. Ilekroć będę się mógł wyrwać, siędę na konia i popędzę do Rzymu, by oczy twoim widokiem, uszy twym słodkim głosem ucieszyć. Ilekroć nie zdołam, wyślę niewolnika z listem i zapytaniem o ciebie. Pozdrawiam cię, boska, i obejmuję nogi twoje. Nie gniewaj się, że cię zwę boską. Jeśli zakażesz, usłucham, ale dziś jeszcze nie umiem inaczej. Pozdrawiam cię z przyszłego twego domu — duszą całą”.\\r\\n\\r\\n\\r\\n\\r\\nRozdział trzydziesty szósty\\r\\n\\r\\nWiadomo było w Rzymie, że cezar chce odwiedzić po drodze Ostię, a raczej największy statek na świecie, który świeżo przywiózł był zboże z Aleksandrii, stamtąd zaś drogą Pobrzeżną uda się do Ancjum. Rozkazy były wydane już kilka dni temu, dlatego od rana przy Porta Ostiensis zbierały się tłumy złożone z miejscowej gawiedzi i wszystkich narodów świata, by oczy nasycić widokiem orszaku cesarskiego, któremu plebs rzymski nigdy nie mógł się dostatecznie napatrzyć. Do Ancjum droga nie była trudna ni daleka, w samym zaś mieście, złożonym z urządzonych wspaniale pałaców i willi, można było znaleźć wszystko, czego wymagała wygoda, a nawet najwyszukańszy ówczesny zbytek. Jednakże cezar miał zwyczaj zabierać ze sobą w drogę wszelkie przedmioty, w których miał upodobanie, począwszy od narzędzi muzycznych i sprzętów domowych, skończywszy na posągach i mozaikach, które układano nawet wówczas, gdy chciał na krótką tylko chwilę zatrzymać się w drodze czy to dla odpoczynku, czy to dla posiłku. Z tego powodu towarzyszyły mu w każdej wycieczce całe zastępy sług, nie licząc oddziałów pretoriańskich i augustianów, z których każdy miewał osobny orszak niewolników.\\r\\n\\r\\nWczesnym rankiem dnia tego pastuchy z Kampanii, przyodziani w koźle skóry na nogach i z twarzami spieczonymi przez słońce, przepędzili naprzód przez bramę pięćset oślic, aby Poppea nazajutrz po przybyciu do Ancjum mogła mieć swą zwyczajną kąpiel w ich mleku. Gawiedź ze śmiechem i zadowoleniem patrzyła na kołyszące się wśród kłębów kurzu długie uszy stada i z radością słuchała świstu biczów oraz dzikich okrzyków pastuchów. Po przejściu oślic roje pachołków rzuciły się na drogę i oczyściwszy ją starannie, poczęły posypywać kwiatami i igliwiem pinii. W tłumach powtarzano sobie z pewnym uczuciem dumy, że cała droga aż do Ancjum miała być tak przytrzaśnięta kwieciem, które zebrano z ogrodów prywatnych z okolicy, a nawet zakupiono za drogie pieniądze od przekupek przy Porta Mugionis. W miarę jak upływały godziny poranku, ciżba zwiększała się z każdą chwilą. Niektórzy poprzyprowadzali całe rodziny, by zaś czas nie wydał się im zbyt długi, rozkładali zapasy żywności na kamieniach przeznaczonych pod nową świątynię Cerery i jedli prandium pod gołym niebem. Gdzieniegdzie potworzyły się gromady, w których rej wodzili bywalcy. Rozprawiano z powodu wyjazdu cesarskiego o jego przyszłych podróżach i o podróżach w ogóle, przy czym majtkowie i wysłużeni żołnierze opowiadali dziwy o krajach, o których zasłyszeli w czasie dalekich wypraw, a w których nie postała dotąd noga rzymska. Mieszczuchowie, którzy nie byli nigdy w życiu dalej jak na Via Appia, słuchali ze zdumieniem o cudach Indii i Arabii, o archipelagach otaczających Brytanię, gdzie na pewnej wysepce Briarius więził uśpionego Saturna i gdzie mieszkały duchy, o krainach hiperborejskich, o stężałych morzach, o syczeniu i ryku, jaki wydawały wody Oceanu w chwili, gdy zachodzące słońce zanurzało się w topieli. Łatwo znajdowały wiarę wśród hałastry podobne wieści, w które wierzyli tacy nawet ludzie, jak Pliniusz i Tacyt. Mówiono również o owym okręcie, który miał zwiedzić cezar, iż wiezie na dwa lata pszenicy, nie licząc czterystu podróżnych, tyleż załogi i mnóstwa dzikich zwierząt, które miały być użyte w czasie letnich igrzysk. Jednało to ogólną przychylność dla cezara, który nie tylko karmił, ale bawił lud. Gotowano się też na pełne zapału powitanie.\\r\\n\\r\\nTymczasem ukazał się oddział numidyjskich jeźdźców, należących do wojsk pretoriańskich. Przybrani byli w żółte szaty, czerwone przepaski i wielkie zausznice, rzucające złoty blask na ich czarne twarze. Ostrza ich bambusowych dzid świeciły w słońcu jak płomyki. Po przejściu ich rozpoczął się pochód podobny do procesji. Tłumy cisnęły się, by bliżej przypatrzeć się przejściu, lecz nadeszły oddziały pieszych pretorianów i ustawiwszy się wzdłuż po jednej i drugiej stronie bramy, broniły przystępu do drogi. Szły naprzód wozy wiozące namioty z purpury, czerwone i fioletowe, i namioty z białego jak śnieg byssu przetykanego złotymi nićmi, i kobierce wschodnie, i stoły cytrusowe, i kawałki mozaik, sprzęty kuchenne, i klatki z ptakami ze Wschodu, Południa i Zachodu, których mózgi lub języki miały iść na stół cesarski, i amfory z winem, i kosze z owocami. Lecz przedmioty, których nie chciano narażać na pogięcie lub potłuczenie na wozach, nieśli piesi niewolnicy. Widziano więc całe setki ludzi niosących naczynia i posążki z miedzi korynckiej; widziano osobnych do waz etruskich, osobnych do greckich, osobnych do naczyń złotych, srebrnych lub wyrobionych ze szkła aleksandryjskiego. Przegradzały ich małe oddziały pretorianów pieszych i konnych, nad każdym zaś niewolniczym zastępem czuwali dozorcy uzbrojeni w bicze, zakończone kawałkami ołowiu i żelaza zamiast trzaskawek. Pochód, złożony z ludzi niosących z uwagą i skupieniem rozmaite przedmioty, wyglądał jak jakaś uroczysta procesja religijna, a podobieństwo stawało się jeszcze wyraźniejsze, gdy poczęły iść narzędzia muzyczne cezara i dworu. Widać tam było harfy, lutnie greckie, lutnie hebrajskie, i egipskie, liry, formingi, cytry, piszczałki, długie powyginane bucyny i cymbały. Patrząc na to morze instrumentów, połyskujących w słońcu złotem, brązem, drogimi kamieniami i perłowcem, można by sądzić, że Apollo lub Bachus wybrali się w podróż po świecie. Za czym pojawiły się wspaniałe karruki, pełne skoczków, tancerzy, tancerek malowniczo zgrupowanych, z tyrsami w ręku. Za nimi jechali niewolnicy przeznaczeni nie do posług, lecz do zbytku: więc pacholęta i małe dziewczątka, wybrane z całej Grecji i Azji Mniejszej; długowłose lub z wijącymi się puklami ujętymi w złote siatki, podobne do amorów, o twarzach cudnych, ale całkiem pokrytych grubą warstwą kosmetyków z obawy, by delikatnej ich płci nie opalił wiatr Kampanii.\\r\\n\\r\\nI znów następował pretoriański oddział olbrzymich Sykambrów, brodatych, jasno- i rudowłosych, a błękitnookich. Przed nimi chorążowie, zwani imaginarii, nieśli orły rzymskie, tablice z napisami, posążki bogów germańskich i rzymskich, a wreszcie posążki i popiersia cezara. Spod skór i pancerzy żołnierskich wyglądały ramiona ogorzałe i silne jak machiny wojenne, zdolne władać ciężką bronią, w którą zbrojne były tego rodzaju straże. Ziemia zdawała się uginać pod ich równym, ciężkim krokiem, oni zaś jakby świadomi swej siły, której mogli użyć przeciw samym cezarom, spoglądali wyniośle na czerń uliczną, widocznie zapominając, że wielu z nich przyszło do tego miasta w łańcuchach. Lecz była ich garść nieznaczna, główne bowiem pretoriańskie siły pozostawały w obozach na miejscu, by czuwać nad miastem i trzymać je w ryzach. Gdy przeszli, wiedziono pociągowe tygrysy i lwy Nerona, aby jeśli mu przyjdzie chęć naśladować Dionizosa, było co zaprząc do pochodowych wozów. Prowadzili je Hindusi i Arabowie na stalowych łańcuchach z pętlicą, ale owiniętych tak w kwiaty, że zdawały się z samych kwiatów uwite. Przyswojone przez biegłych bestiariów zwierzęta patrzyły na tłumy swymi zielonymi, jakby sennymi oczyma, czasem zaś wznosząc olbrzymie głowy, wciągały chrapliwie w nozdrza wyziewy ludzkie, oblizując kolczastymi językami paszcze.\\r\\n\\r\\nSzły jeszcze wozy cesarskie i lektyki, większe i mniejsze, złote lub purpurowe, wykładane kością słoniową, perłami lub grające blaskiem klejnotów; za nimi znów mały oddział pretorianów w rzymskich zbrojach złożony z samych italskich żołnierzy-ochotników; znów tłumy wykwintnej służby niewolniczej i chłopiąt, a wreszcie jechał sam cezar, którego zbliżanie się zwiastował z daleka okrzyk tłumów.\\r\\n\\r\\nW ciżbie znajdował się i Piotr Apostoł, który raz w życiu chciał ujrzeć cezara. Towarzyszyła mu Ligia, mając twarz ukrytą pod gęstą zasłoną, i Ursus, którego siła stanowiła najpewniejszą dla dziewczyny opiekę pośród niesfornych i rozpasanych tłumów. Lig wziął w ręce jeden z głazów przeznaczonych pod budowę świątyni i przyniósł go Apostołowi, aby ten, wstąpiwszy na niego, mógł lepiej widzieć od innych. Ciżba poczęła z początku szemrać, gdyż Ursus rozsuwał ją, jak statek rozsuwa fale, gdy jednak sam jeden podniósł kamień, którego czterech najtęższych z ludu mocarzy nie zdołałoby poruszyć, szemranie zmieniło się w podziw i okrzyki: „Macte!”, odezwały się naokoło. Lecz tymczasem nadjechał cezar. Siedział na wozie mającym kształt namiotu, ciągnionym przez sześć białych idumejskich ogierów, podkutych złotem. Wóz miał kształt namiotu z otwartymi umyślnie bokami, tak aby tłumy mogły cezara widzieć. Mogło się tam pomieścić kilka osób, lecz Nero chcąc, by uwaga skupiała się wyłącznie na nim, jechał przez miasto sam, mając u nóg tylko dwóch karzełków-wyrodków. Przybrany był w białą tunikę i w ametystową togę, która rzucała sinawy blask na jego oblicze. Na głowie miał laurowy wieniec. Od czasu wyjazdu do Neapolis utył znacznie. Twarz mu się rozlała; pod dolną szczęką zwieszał się podwójny podbródek, przez co usta jego, zawsze zbyt blisko nosa położone, teraz zdawały się być wycięte tuż pod nozdrzami. Grubą szyję osłaniał, jak zwykle, chustką jedwabną, którą poprawiał co chwila ręką białą i tłustą, porośniętą na przegubie rudawym włosem tworzącym jakby krwawe plamy, którego nie pozwolił wyrywać sobie epilatorom, gdyż mu powiedziano, że sprowadza to drżenie palców i przeszkadza w grze na lutni. Bezdenna próżność malowała się, jak zawsze, na jego twarzy, w połączeniu ze zmęczeniem i nudą. W ogóle była to twarz zarazem straszna i błazeńska. Jadąc obracał głowę na obie strony, przymrużając chwilami oczy i nasłuchując bacznie, jak go witają. Witała go burza oklasków i okrzyki: „Witaj, boski! Cezarze, imperatorze, witaj, zwycięski! Witaj, niezrównany — synu Apollina, Apollinie!” Słuchając tych słów uśmiechał się, lecz chwilami przelatywała mu po twarzy jakby chmura, tłum bowiem rzymski był szyderczy i zaufany w liczbę pozwalał sobie na drwiące docinki nawet względem wielkich tryumfatorów, takich, których istotnie kochał i szanował. Wszakże wiadomo było, że niegdyś krzyczano przy wjeździe Juliusza Cezara do Rzymu: „Obywatele, pochowajcie żony, bo wjeżdża urwis z łysiną!” Lecz potworna miłość własna Nerona nie znosiła najmniejszych przygan ni docinków, tymczasem w tłumie wśród okrzyków pochwalnych odzywały się wołania: „Miedzianobrody!… Miedzianobrody! Dokąd wieziesz swą płomienną brodę? Czy boisz się, by Rzym od niej nie spłonął?” I ci, którzy tak wołali, nie wiedzieli, że żart ich kryje w sobie straszliwe proroctwo. Cezara niezbyt zresztą gniewały podobne głosy, tym bardziej że brody nie nosił, albowiem dawniej jeszcze ofiarował ją w złotej puszce Jowiszowi Kapitolińskiemu. Lecz inni, ukryci za stosami głazów i przy zrębie świątyni, krzyczeli: „Matricida! Nero! Orestes! Alkmeon!”, a inni: „Gdzie Oktawia?”, „Oddaj purpurę!” — na jadącą zaś tuż za nim Poppeę wołano: „Flava coma!” — którą to nazwą oznaczano ulicznice. Muzykalne ucho Nerona chwytało i takie okrzyki, a wówczas podnosił palcami do oka swój wypolerowany szmaragd, jakby chcąc zobaczyć i zapamiętać tych, którzy je wydali. W ten sposób wzrok jego zatrzymał się na stojącym na kamieniu Apostole. Przez chwilę dwaj ci ludzie patrzyli na siebie, nikomu zaś ni z tego świetnego orszaku, ni z tych nieprzeliczonych tłumów nie przyszło na myśl, że spoglądają na siebie w tej minucie dwaj władcy ziemi, z których jeden minie wkrótce jak krwawy sen, drugi zaś, ów starzec przybrany w prostaczą lacernę, obejmie w wieczyste posiadanie świat i miasto.\\r\\n\\r\\nTymczasem cezar przejechał, a tuż za nim ośmiu Afrów przeniosło wspaniałą lektykę, w której siedziała znienawidzona przez lud Poppea. Przybrana, jak i Nero, w szatę ametystowej barwy, z grubym pokładem kosmetyków na twarzy, nieruchoma, zamyślona i obojętna, wyglądała jak jakieś bóstwo zarazem piękne i złe, które niesiono jak na procesji. Ciągnął w jej ślady znów cały dwór męskiej i żeńskiej służby oraz szeregi wozów z przyborami do wygód i stroju. Słońce dobrze już schodziło z południa, gdy zaczął się przejazd augustianów — korowód świetny, migotliwy, mieniący się jak wąż i nieskończony. Leniwy Petroniusz, życzliwie witany przez tłumy, kazał się wraz ze swoją do bogini podobną niewolnicą nieść w lektyce. Tygellinus jechał w karruce ciągniętej przez małe koniki przybrane w białe i purpurowe pióra. Widziano go, jak wstawał z wozu i wyciągając szyję wypatrywał, rychło mu li cezar da znak, żeby się do niego przesiadł. Spośród innych tłumy witały oklaskami Licynianusa Pizona, śmiechem Witeliusza, gwizdaniem Watyniusza. Względem Licyniusza i Lekaniusza, konsulów, zachowywano się obojętnie, lecz Tuliusz Senecjo, którego lubiono nie wiadomo za co, równie jak i Westynus zyskali poklask tłuszczy. Dwór był nieprzeliczony. Zdawało się, że wszystko, co jest bogatsze i świetniejsze lub znakomite w Rzymie, emigruje do Ancjum. Nero nigdy nie podróżował inaczej, jak w tysiąc wozów, zastęp zaś towarzyszących mu prawie zawsze przenosił liczbę żołnierzy w legii. Pokazywano więc sobie i Domicjusza Afra, i zgrzybiałego Lucjusza Saturnina; widziano Wespazjana, który nie był jeszcze wyciągnął na swą wyprawę do Judei, z której wrócił dopiero po koronę cesarską, i jego synów, i młodego Nerwę, i Lukana, i Anniusza Gallona, i Kwintianusa, i mnóstwo kobiet znanych z bogactw, piękności, zbytku i rozpusty. Oczy tłuszczy przenosiły się ze znajomych twarzy na uprzęże, wozy, konie, dziwaczne stroje służby, złożonej ze wszystkich narodów świata. W tej powodzi przepychu i wielkości nie wiadomo było, na co patrzeć, i nie tylko oczy, ale i myśl olśniewała od tych blasków złotych, od tych barw purpury i fioletu, od migotania drogich kamieni, od połysków bisiorów, perłowca, kości słoniowej. Zdawało się, że same promienie słoneczne rozpraszają się w tej świetnej topieli. A choć wśród tłuszczy nie brakło nędzarzy z zaklęśniętymi brzuchami i głodem w oczach, przecie widok ów zapalał ich nie tylko chęcią użycia i zazdrością, ale napełniał zarazem rozkoszą i dumą, dając poczucie tej mocy i niepożytości Rzymu, na którą się składał i przed którą klęczał świat. Jakoż w świecie całym nie było nikogo, kto by śmiał mniemać, że ta potęga nie przetrwa wszystkich wieków, nie przeżyje wszystkich narodów i że coś może jej na ziemi się oprzeć.\\r\\n\\r\\nWinicjusz, jadąc na końcu orszaku, na widok Apostoła i Ligii, której nie spodziewał się widzieć, wyskoczył z wozu i powitawszy ich z rozpromienioną twarzą, począł mówić przyśpieszonym głosem jak człowiek, który nie ma czasu do stracenia:\\r\\n\\r\\n— Przyszłaś? Nie wiem, jak ci mam dziękować, o Ligio!… Bóg nie mógł mi zesłać lepszej wróżby. Pozdrawiam cię jeszcze, żegnając, ale nie żegnam na długo. Po drodze rozstawię konie partyjskie i w każdy dzień wolny będę przy tobie, póki powrotu sobie nie wyproszę. Bądź zdrowa!\\r\\n\\r\\n— Bądź zdrów, Marku — odrzekła Ligia i potem dodała ciszej:\\r\\n\\r\\n— Niech cię Chrystus prowadzi i otworzy ci duszę na słowa Pawła.\\r\\n\\r\\nOn zaś ucieszył się w sercu, iż chodzi jej o to, by prędko został chrześcijaninem, więc odpowiedział:\\r\\n\\r\\n— Ocelle mi! Niech się tak stanie, jak mówisz. Paweł woli jechać między mymi ludźmi, ale jest ze mną i będzie mi mistrzem i towarzyszem… Uchyl zasłony, radości moja, abym cię jeszcze ujrzał przed drogą. Czemu się tak zakryłaś?\\r\\n\\r\\nOna podniosła ręką zasłonę i ukazała mu swą jasną twarz i cudne śmiejące się oczy, pytając:\\r\\n\\r\\n— To źle?\\r\\n\\r\\nI uśmiech jej miał w sobie trochę dziewczęcej przekory, lecz Winicjusz, patrząc na nią z uniesieniem, odpowiedział:\\r\\n\\r\\n— Źle dla oczu moich, które niechby do śmierci patrzyły na ciebie jedną.\\r\\n\\r\\nPo czym zwrócił się do Ursusa i rzekł:\\r\\n\\r\\n— Ursusie, pilnuj jej jak źrenicy oka, bo to nie tylko twoja, lecz i moja — domina!\\r\\n\\r\\nTo powiedziawszy chwycił jej rękę i przycisnął do niej usta ku wielkiemu zdumieniu gawiedzi, która nie mogła zrozumieć oznaki takiej czci ze strony świetnego augustianina dla dziewczyny przybranej w proste, niemal niewolnicze szaty.\\r\\n\\r\\n— Bądź zdrowa…\\r\\n\\r\\nPo czym oddalił się prędko, gdyż cały orszak cezariański posunął się był znacznie naprzód. Apostoł Piotr przeżegnał go nieznacznym znakiem krzyża, zaś dobry Ursus począł go zaraz wysławiać, rad, że młoda pani słucha chciwie i patrzy na niego z wdzięcznością.\\r\\n\\r\\nOrszak oddalał się i przesłaniał kłębami złotej kurzawy, lecz oni patrzyli jeszcze długo w ślad za nim, póki nie zbliżył się do nich Demas młynarz, ten sam, u którego pracował nocami Ursus.\\r\\n\\r\\nÓw ucałowawszy rękę Apostoła począł go prosić, by wstąpili do niego na posiłek, mówiąc, że dom jego jest blisko Emporium, oni zaś muszą być głodni i zmęczeni spędziwszy większą część dnia przy bramie.\\r\\n\\r\\nPoszli więc razem i odpocząwszy, i posiliwszy się w jego domu, pod wieczór dopiero wracali na Zatybrze. Mając zamiar przejść rzekę przez most Emiliusza, szli przez Clivus Publicus, idący środkiem wzgórza Awentyńskiego między świątyniami Diany i Merkurego. Apostoł Piotr patrzył z wyżyny na otaczające go i na dalsze, ginące w oddaleniu gmachy i pogrążywszy się w milczeniu, rozmyślał nad ogromem i władzą tego miasta, do którego przyszedł opowiadać słowo Boże. Dotychczas widywał on panowanie rzymskie i legiony w różnych krajach, po których wędrował, lecz były to jakby pojedyncze członki tej siły, której uosobienie w postaci cezara ujrzał dziś po raz pierwszy. To miasto niezmierne, drapieżne i chciwe, a zarazem wyuzdane, zgniłe do szpiku kości, a zarazem niewzruszone w swej nadludzkiej mocy, ten cezar, bratobójca, matkobójca i żonobójca, za którym wlókł się nie mniejszy od jego dworu orszak krwawych mar, ten rozpustnik i błazen, a zarazem pan trzydziestu legii, a przez nie ziemi całej; ci dworzanie, pokryci złotem i szkarłatem, niepewni jutra, a zarazem władniejsi od królów — wszystko to razem wzięte wydało mu się jakimś piekielnym królestwem zła i nieprawości. I zadziwił się w sercu prostaczym, jak Bóg może dawać tak niepojętą wszechmoc szatanowi i jak może oddawać mu ziemię, by ją miesił, przewracał, deptał, wyciskał łzy i krew; wichrzył jak wicher, burzył jak burza, palił jak płomień. A od tych myśli zatrwożyło się jego apostolskie serce i począł mówić w duchu do Mistrza: „Panie, co pocznę wobec tego miasta, do którego mnie posłałeś? Jego są morza i lądy, jego zwierz na ziemi i twór wodny, jego są inne królestwa i grody, i trzydzieści legii, które ich strzegą, a jam, Panie, rybak z jeziora! Co pocznę? I jakoż jego złość przezwyciężę?”\\r\\n\\r\\nTak mówiąc wznosił swą siwą, drżącą głowę ku niebu, modląc się i wołając z głębi serca do swego Boskiego Mistrza, pełen smutku i trwogi.\\r\\n\\r\\nA wtem modlitwę przerwał mu głos Ligii, która rzekła:\\r\\n\\r\\n— Miasto całe jak w ogniu…\\r\\n\\r\\nRzeczywiście słońce zachodziło dnia tego dziwnie. Ogromna jego tarcza zasunęła się już do połowy za Janikulskie wzgórze, cały zaś przestwór nieba napełnił się czerwonym blaskiem. Z miejsca, na którym stali, wzrok ich obejmował znaczne przestrzenie. Nieco na prawo widzieli wydłużone mury Circus Maximus, nad nim piętrzące się pałace Palatynu, a wprost przed sobą, za Forum Boarium i Velabrum, szczyt Kapitolu ze świątynią Jowisza. Ale mury, kolumny i szczyty świątyń były jakby zanurzone w ów blask złoty i purpurowy. Widne z dala części rzeki płynęły jakby krwią i w miarę jak słońce zasuwało się coraz bardziej za wzgórze, blask czynił się coraz czerwieńszy, coraz do łuny pożaru podobniejszy, i wzmagał się, rozszerzał, aż wreszcie objął siedem wzgórz, z których zdawał się spływać na całą okolicę.\\r\\n\\r\\n— Miasto całe jak w ogniu — powtórzyła Ligia.\\r\\n\\r\\nA Piotr przysłonił oczy ręką i rzekł:\\r\\n\\r\\n— Gniew Boży jest nad nim.\\r\\n\\r\\n\\r\\n\\r\\nRozdział trzydziesty siódmy\\r\\n\\r\\nWinicjusz do Ligii:\\r\\n\\r\\n„Niewolnik Flegon, przez którego posyłam ci ten list, jest chrześcijaninem, będzie zatem jednym z tych, którzy otrzymają wolność z rąk twoich, najdroższa moja. Stary to sługa naszego domu, mogę więc pisać przez niego z całą ufnością i bez obawy, aby list wpadł w inne ręce niż twoje. Piszę z Laurentum, gdzie zatrzymaliśmy się z powodu upału. Otho posiadał tu wspaniałą willę, którą swego czasu darował Poppei, a ta, lubo rozwiedziona z nim, uznała za stosowne zatrzymać piękny podarek… Gdy myślę o tych kobietach, które mnie teraz otaczają, i o tobie, wydaje mi się, że z kamieni Deukaliona musiały powstać różne, zgoła do siebie niepodobne gatunki ludzi, i że ty należysz do tego, który się zrodził z kryształu. Podziwiam cię i kocham z całej duszy tak, że chciałbym ci mówić tylko o tobie i trzeba mi się zmuszać, bym ci pisał o podróży, o tym, co się ze mną dzieje, i o nowinach dworskich. Cezar był więc gościem Poppei, która w tajemnicy przygotowała wspaniałe przyjęcie. Niewielu zresztą zaprosiła augustianów, ale i ja, i Petroniusz dostaliśmy wezwanie. Po prandium pływaliśmy złotymi łodziami po morzu, które było tak ciche, jakby spało, a tak niebieskie jak twoje oczy, o boska. Wiosłowaliśmy sami, albowiem pochlebiało to widocznie Auguście, że ją wiozą konsularni mężowie albo ich synowie. Cezar, stojąc u rudla w purpurowej todze, śpiewał hymn na cześć morza, który ułożył poprzedniej nocy i do którego dorobił muzykę wraz z Diodorem. Na innych łodziach wtórowali niewolnicy z Indii, którzy umieją grać na konchach morskich, a wkoło ukazywały się liczne delfiny, jakby istotnie wywabione z głębin Amfitrydy muzyką. A ja, czy wiesz, com czynił? Otom myślał o tobie i tęskniłem za tobą, i chciałem zabrać to morze, i tę pogodę, i tę muzykę, i oddać wszystko tobie. Czy chcesz, byśmy kiedyś zamieszkali nad brzegiem morskim, Augusto moja, z dala od Rzymu? Mam w Sycylii ziemię, gdzie jest las migdałów, które wiosną kwitną różowo, a schodzą tak blisko do morza, że końce gałęzi prawie dotykają się wody. Tam będę kochał ciebie i wielbił tę naukę, której mnie Paweł nauczył, bo to już wiem, że ona nie przeciwi się miłości i szczęściu. Czy chcesz? Lecz nim odpowiedź z twoich kochanych ust usłyszę, piszę ci dalej, co się zdarzyło na łodzi. Skoro brzeg został już daleko za nami, ujrzeliśmy żagiel w dali przed sobą i wnet powstała sprzeczka, czy to zwyczajna łódź rybacka, czy wielki statek z Ostii. Rozpoznałem go pierwszy, a wówczas Augusta rzekła, że dla moich oczu nie ma widocznie nic skrytego, i spuściwszy nagle na twarz zasłonę, spytała, czy i tak bym nawet ją rozpoznał. Petroniusz odpowiedział zaraz, że za chmurą nawet i słońca dostrzec nie można, lecz ona niby się śmiejąc, mówiła, iż tak bystry wzrok chyba jedna miłość mogłaby oślepić, i wymieniając różne augustianki poczęła pytać i zgadywać, w której się kocham. Odpowiadałem spokojnie, lecz ona w końcu wymieniła i twoje imię. Mówiąc o tobie odkryła znów twarz i poczęła patrzeć na mnie złymi i zarazem badawczymi oczyma. Prawdziwą wdzięczność czuję dla Petroniusza, który pochylił w tej chwili łódź, przez co uwaga powszechna odwróciła się ode mnie; gdybym był bowiem usłyszał o tobie niechętne lub szyderskie słowa, byłbym nie umiał ukryć gniewu i musiałbym walczyć z chęcią rozbicia wiosłem głowy tej przewrotnej i złej kobiecie… Wszak pamiętasz, com ci w wigilię wyjazdu opowiadał w domu Linusa o zajściu na stawie Agryppy? Petroniusz boi się o mnie i jeszcze dziś zaklinał mnie, bym nie drażnił miłości własnej Augusty. Ale Petroniusz już mnie nie rozumie i nie wie, że poza tobą nie masz dla mnie ni rozkoszy, ni piękności, ni kochania i że dla Poppei mam tylko wstręt i pogardę. Tyś już bardzo zmieniła duszę moją i tak dalece, że do dawnego życia już bym nawet wrócić nie umiał. Lecz nie obawiaj się, aby mnie tu mogło spotkać coś złego. Poppea nie kocha mnie, bo ona nikogo kochać niezdolna, i jej zachcianki płyną tylko z gniewu na cezara, który jest jeszcze pod jej wpływem i który może nawet ją jeszcze miłuje, wszelako już jej nie szczędzi i nie ukrywa przed nią swego bezwstydu i swych występków. Powiem ci zresztą i inną rzecz, która cię uspokoić powinna: oto Piotr rzekł mi na wyjezdnym, abym się nie obawiał cezara, gdyż włos nie spadnie z głowy mojej, i ja mu wierzę. Jakiś głos mówi mi w duszy, że każde słowo jego musi się spełnić, że zaś on pobłogosławił miłość naszą, więc ani cezar, ani wszystkie potęgi Hadesu, ani samo nawet Przeznaczenie nie zdoła mi cię odebrać, o Ligio! Gdy o tym myślę, jestem szczęśliwy, jak gdybym był Niebem, które samo jedno jest szczęśliwe i spokojne. Lecz ciebie, chrześcijankę, może uraża to, co mówię o Niebie i Przeznaczeniu? W takim razie przebacz mi, bo grzeszę niechcący. Chrzest jeszcze nie obmył mnie, ale serce moje jest jako czara próżna, którą Paweł z Tarsu ma napełnić słodką nauką waszą, tym słodszą dla mnie, że jest twoją. Ty, boska, policz mi za zasługę choć to, żem z tej czary wylał płyn, który ją napełniał poprzednio, i że nie cofam jej, ale ją wyciągam jak człowiek spragniony, który stanął u czystego zdroju. Niech znajdę łaskę w twych oczach. W Ancjum dni i noce będą mi schodziły na słuchaniu Pawła, który wśród moich ludzi w pierwszym już dniu podróży pozyskał wpływ taki, że otaczają go bez ustanku, widząc w nim nie tylko teumaturga, ale nadprzyrodzoną niemal istotę. Wczoraj widziałem radość na jego twarzy, a gdym go spytał, co czyni, odrzekł mi: „Sieję”. Petroniusz wie, iż on znajduje się między mymi ludźmi, i pragnie go widzieć, jak również Seneka, który słyszał o nim od Gallona. Ale już gwiazdy bledną, o Ligio, a poranny „Lucyfer” świeci coraz mocniej. Wkrótce jutrzenka zaróżowi morze — i śpi wszystko naokół, tylko ja myślę o tobie i kocham cię. Bądź pozdrowiona wraz z zorzą ranną, sponsa mea!”\\r\\n\\r\\n\\r\\n\\r\\nRozdział trzydziesty ósmy\\r\\n\\r\\nWinicjusz do Ligii:\\r\\n\\r\\n„Czyś ty, droga, była kiedy z Aulusami w Ancjum? Jeśli nie, będę szczęśliwy, gdy ci je z czasem pokażę. Już od Laurentum ciągną się na pobrzeżu wille jedna za drugą, a samo Ancjum to nieskończony szereg pałaców i portyków, których kolumny przeglądają się czasu pogody w wodzie. Mam i ja tu siedzibę tuż nad wodą, z oliwnikiem i lasem cyprysów za willą, i gdy pomyślę, że ta siedziba stanie się kiedyś twoją, bielsze wydają mi się jej marmury, cienistsze ogrody i lazurowsze morze. O Ligio, jak dobrze jest żyć i kochać! Stary Menikles, który zarządza tu willą, posadził na łąkach pod mirtami całe kępy irysów i na ich widok przyszedł mi na myśl dom Aulusów, wasze impluvium i wasz ogród, w którym siadywałem przy tobie. I tobie te irysy będą przypominały dom rodzinny, dlatego jestem pewien, że polubisz Ancjum i tę willę. Zaraz po przybyciu długo rozmawialiśmy z Pawłem przy prandium. Mówiliśmy o tobie, a potem on począł nauczać, ja zaś słuchałem długo i to ci powiem tylko, że gdybym nawet tak umiał pisać jak Petroniusz, jeszcze bym nie potrafił wypowiedzieć ci wszystkiego, co przeszło mi przez myśl i duszę. Jam się nie spodziewał, że może być na świecie jeszcze takie szczęście, piękność i spokój, o których ludzie dotąd nie wiedzą. Lecz to wszystko chowam na rozmowę z tobą, gdy z pierwszą wolną chwilą przybędę do Rzymu. Powiedz mi, jak ziemia może pomieścić razem takich ludzi, jak Piotr Apostoł, jak Paweł z Tarsu i cezar? Pytam dlatego, żem wieczór po nauce Pawła spędził u Nerona, i czy wiesz, com tam usłyszał? Oto naprzód on sam czytał swój poemat o zburzeniu Troi i począł narzekać, że nigdy nie widział płonącego miasta. Zazdrościł Priamowi i zwał go szczęśliwym człowiekiem dlatego właśnie, iż mógł oglądać pożogę i zgubę ojczystego grodu. Na to Tygellinus rzekł: „Powiedz słowo, boski, a wezmę pochodnię i nim noc upłynie, ujrzysz płonące Ancjum”. Lecz cezar nazwał go głupcem. „Gdzież — mówił — przyjeżdżałbym oddychać morskim powietrzem i ochraniać ten głos, którym obdarzyli mnie bogowie i o który, jak mówią, dla dobra ludu dbać powinienem? Zali nie Rzym mi szkodzi, zali nie duszne wyziewy z Subury i Eskwilinu nabawiają mnie chrypki i czyż palący się Rzym nie przedstawiałby stokroć wspanialszego i tragiczniejszego widoku od Ancjum?” Tu wszyscy poczęli mówić, jaką tragedią niesłychaną byłby obraz takiego miasta, które podbiło świat, zmienionego w kupę siwych popiołów. Cezar zapowiedział, że wówczas poemat jego przeszedłby pieśni Homera, a potem jął mówić, jak odbudowałby miasto i jak by potomne wieki musiały podziwiać jego dzieło, wobec którego zmalałyby wszystkie inne dzieła ludzkie. Wówczas pijani biesiadnicy poczęli wołać: „Uczyń to! Uczyń!”, on zaś rzekł: „Musiałbym mieć wierniejszych i bardziej oddanych mi przyjaciół”. Ja, wyznaję, słuchając tego zaniepokoiłem się zrazu, bo w Rzymie ty jesteś, carissima. Sam śmieję się teraz z tej obawy i myślę, że cezar i augustianie, jakkolwiek szaleni, nie odważyliby się podobnego szaleństwa dopuścić, a jednak, patrz, jak człowiek boi się o swoje kochanie, jednak wolałbym, by dom Linusa nie stał na wąskim zatybrzańskim zaułku i w dzielnicy zamieszkałej przez obcą ludność, na którą mniej by w danym razie zważano. Dla mnie same pałace palatyńskie nie byłyby mieszkaniem godnym ciebie, więc chciałbym także, by ci nie brakło niczego z tych ozdób i wygód, do których z dzieciństwa przywykłaś. Przenieś się do domu Aulusów, Ligio moja. Ja dużo tu o tym myślałem. Gdyby cezar był w Rzymie, wieść o twym powrocie mogłaby istotnie dojść przez niewolników na Palatyn, zwrócić na ciebie uwagę i ściągnąć prześladowanie za to, żeś się ośmieliła postąpić wbrew woli cezara. Ale on długo zostanie tu w Ancjum, a nim wróci, dawno i niewolnicy przestaną o tym mówić. Linus i Ursus mogą zamieszkać z tobą. Zresztą żyję nadzieją, że zanim Palatyn ujrzy cezara, ty, moja boska, będziesz już mieszkała we własnym domu na Karynach. Błogosławiony dzień, godzina i chwila, w której przestąpisz mój próg, i jeśli Chrystus, którego uczę się wyznawać, to sprawi, niech będzie błogosławione i Jego imię. Będę Mu służył i oddam za Niego życie i krew. Źle mówię: będziemy Mu służyli oboje, póki starczy nam przędzy życia. Kocham cię i pozdrawiam duszą całą”.\\r\\n\\r\\n\\r\\n\\r\\nRozdział trzydziesty dziewiąty\\r\\n\\r\\nUrsus czerpał wodę w cysternie i ciągnąc sznurem podwójne amfory śpiewał półgłosem dziwną pieśń ligijską, a zarazem spoglądał rozradowanymi oczyma na Ligię i Winicjusza, którzy wśród cyprysów w ogródku Linusa bielili się jak dwa posągi. Najmniejszy wiatr nie poruszał ich odzieży. Na świecie zapadał zmrok złoty i liliowy, oni zaś wśród spokoju wieczora rozmawiali trzymając się za ręce.\\r\\n\\r\\n— Czy nic złego spotkać cię nie może, Marku, za to, że opuściłeś Ancjum bez wiedzy cezara? — pytała Ligia.\\r\\n\\r\\n— Nie, droga moja — odpowiedział Winicjusz. — Cezar zapowiedział, że zamknie się na dwa dni z Terpnosem i będzie układał nowe pieśni. Często on tak czyni i wówczas o niczym innym nie wie i nie pamięta. Zresztą co mi cezar, gdy jestem przy tobie i patrzę na ciebie. Zbyt już tęskniłem, a w ostatnich nocach opuścił mnie sen. Nieraz, gdym zdrzemnął ze znużenia, budziłem się nagle z uczuciem, że nad tobą wisi niebezpieczeństwo; czasem śniłem, że zrabowano mi rozstawne konie, które miały mnie przynieść z Ancjum do Rzymu i na których przebiegłem tę drogę tak szybko jak nigdy żaden goniec cesarski. I dłużej już bez ciebie wytrzymać nie mogłem. Zbyt cię kocham, droga, najdroższa moja!\\r\\n\\r\\n— Wiedziałam, że przyjedziesz. Dwa razy Ursus wybiegał na moją prośbę na Karyny i pytał o ciebie w twoim domu. Linus śmiał się ze mnie i Ursus także.\\r\\n\\r\\nRzeczywiście znać było, że się go spodziewała, gdyż zamiast zwykłej ciemnej odzieży miała na sobie miękką białą stolę, z której ślicznych fałd jej ramiona i głowa wychylały się jak rozkwitłe pierwiosnki ze śniegu. Kilka różowych anemonów zdobiło jej włosy.\\r\\n\\r\\nWinicjusz przycisnął usta do jej ręki, po czym siedli na kamiennej ławce wśród dzikiego wina i wsparłszy się o siebie ramionami milczeli poglądając ku zorzom, których ostatnie blaski odbijały się w ich oczach.\\r\\n\\r\\nUrok cichego wieczora opanowywał ich z wolna.\\r\\n\\r\\n— Jak tu cicho i jaki świat śliczny — rzekł zniżonym głosem Winicjusz. — Noc idzie ogromnie pogodna. Czuję się tak szczęśliwy, jak nigdy w życiu nie byłem. Powiedz mi, Ligio, co to jest. Jam nigdy nie przypuszczał, żeby mogła być taka miłość. Myślałem, że to jest tylko ogień we krwi i żądza, a teraz dopiero widzę, że można kochać każdą kroplą krwi i każdym tchnieniem, a zarazem czuć taki spokój słodki i niezmierny, jakby już ukoiły duszę Sen i Śmierć. To dla mnie coś nowego. Patrzę na ten spokój drzew i zdaje mi się, że on jest we mnie. Teraz dopiero rozumiem, że może być szczęście, o jakim ludzie dotąd nie wiedzieli. Teraz dopiero rozumiem, dlaczego i ty, i Pomponia Grecyna jesteście takie pogodne… Tak!… To daje Chrystus…\\r\\n\\r\\nA ona w tej chwili położyła swą śliczną twarz na jego ramieniu i rzekła:\\r\\n\\r\\n— Mój Marku drogi…\\r\\n\\r\\nI nie mogła mówić więcej. Radość, wdzięczność i poczucie, że teraz dopiero wolno jej kochać, odjęły jej głos, a natomiast napełniły oczy łzami wzruszenia. Winicjusz, objąwszy ramieniem jej drobne ciało, tulił ją przez chwilę do siebie, po czym rzekł:\\r\\n\\r\\n— Ligio! Niech będzie błogosławiona chwila, w której pierwszy raz usłyszałem Jego imię.\\r\\n\\r\\nOna zaś odpowiedziała cicho:\\r\\n\\r\\n— Kocham cię, Marku.\\r\\n\\r\\nPo czym umilkli znów oboje, nie mogąc słów dobyć z wezbranych piersi. Na cyprysach zgasły ostatnie liliowe odblaski i ogród począł się srebrzyć od księżycowego sierpa.\\r\\n\\r\\nPo chwili Winicjusz począł mówić:\\r\\n\\r\\n— Ja wiem… Ledwiem tu wszedł, ledwiem ucałował twoje drogie ręce, wyczytałem w twoich oczach pytanie, czym pojął tę Boską naukę, którą ty wyznajesz, i czym został ochrzczony? Nie! Ochrzczony jeszcze nie jestem, ale czy wiesz, kwiecie, dlaczego? Oto Paweł mi rzekł: „Jam cię przekonał, że Bóg przyszedł na świat i dał się ukrzyżować dla zbawienia świata, ale niech w zdroju łaski obmyje cię Piotr, który pierwszy wyciągnął nad tobą ręce i pierwszy cię błogosławił”. A i ja także chciałem, byś ty, najdroższa, patrzyła na mój chrzest i by mi matką była Pomponia. Więc dlatego nie jestem dotąd ochrzczony, choć wierzę w Zbawiciela i w Jego słodką naukę. Paweł mnie przekonał, nawrócił i zali mogło być inaczej? Jakżebym mógł nie uwierzyć, że Chrystus przyszedł na świat, skoro tak mówi Piotr, który był Jego uczniem, i Paweł, któremu się objawił? Jakże mógłbym nie wierzyć, że był Bogiem, skoro zmartwychwstał? Widzieli Go przecie i w mieście, i nad jeziorem, i na górze, i widzieli ludzie, których usta kłamstwa nie zaznały. Jam już w to wierzył od czasu, gdym usłyszał Piotra w Ostrianum, bom sobie już wówczas powiedział: na całym świecie prędzej by każdy inny człowiek mógł skłamać niż ten, który powiada: „Widziałem!” Ale nauki waszej się bałem. Zdawało mi się, że ona odbiera mi ciebie. Mniemałem, że nie masz w niej ani mądrości, ani piękności, ani szczęścia. Dziś jednak, gdym ją poznał, cóż bym był za człowiek, gdybym nie chciał, by na świecie panowała prawda, a nie kłamstwo, miłość, a nie nienawiść, dobro, nie zbrodnia, wierność, nie zaś niewierność, litość, nie zemsta? Któż by taki był, który by tego nie wolał i nie chciał? A przecie tego uczy wasza nauka. Inne chcą także sprawiedliwości, ale ta jedna czyni serce ludzkie sprawiedliwym. I prócz tego czyni je czystym, jak twoje i Pomponii, i czyni je wiernym, jak twoje i Pomponii. Ślepym bym był, gdybym tego nie widział. A jeśli przy tym Chrystus Bóg obiecał życie wieczne i szczęście tak nieprzebrane, jakie tylko wszechmoc Boska dać może, to czegóż człowiek może chcieć więcej? Gdybym spytał Seneki, z jakich powodów zaleca cnotę, skoro przewrotność więcej szczęścia przynosi, nie umiałby mi naprawdę nic rozsądnego odpowiedzieć. Ale ja wiem teraz, dlaczego mam być cnotliwy. Oto dlatego, że dobro i miłość płynie z Chrystusa, i dlatego, aby gdy śmierć mi zamknie oczy, odnaleźć życie, odnaleźć szczęście, odnaleźć siebie samego i ciebie, najdroższa moja… Jakże nie pokochać i nie przyjąć nauki, która zarazem mówi prawdę i znosi śmierć? Kto by nie przełożył dobra nad zło? Ja myślałem, że ta nauka przeciwi się szczęściu, a tymczasem Paweł przekonał mnie, że ona nie tylko nic nie odbiera, ale jeszcze dodaje. Wszystko to zaledwie mi się w głowie chce pomieścić, ale czuję, że tak jest, bom nigdy nie był równie szczęśliwy i nie mogłem być, choćbym cię był zabrał przemocą i miał w domu swoim. Otoś mi powiedziała przed chwilą: „Kocham cię”, a tych wyrazów nie byłbym z ciebie wydobył za całą potęgę Rzymu. O Ligio! Rozum mówi, że ta nauka jest boska i najlepsza, serce to czuje, a takim dwom potęgom któż się oprze?\\r\\n\\r\\nLigia słuchała go utkwiwszy w niego swe niebieskie oczy, podobne przy blasku księżyca do kwiatów mistycznych i równie zroszone jak kwiaty.\\r\\n\\r\\n— Tak, Marku! Prawda! — rzekła przytulając silniej głowę do jego ramienia.\\r\\n\\r\\nI w tej chwili czuli się oboje ogromnie szczęśliwi, albowiem rozumieli, że prócz miłości łączy ich jeszcze jakaś inna siła, zarazem słodka i nieprzeparta, przez którą sama miłość staje się czymś niepożytym, niepodległym zmianom, zawodom, zdradzie i nawet śmierci. Serca ich przepełniła zupełna pewność, że cokolwiek by się mogło zdarzyć, oni nie przestaną się kochać i należeć do siebie. I z tego powodu spływał w ich dusze niewypowiedziany spokój. Winicjusz czuł przy tym, że to jest miłość nie tylko czysta i głęboka, ale całkiem nowa, taka, jakiej świat dotąd nie znał i dać nie mógł. Składało się na nią w jego sercu wszystko: i Ligia, i nauka Chrystusa, i światło księżyca śpiące cicho na cyprysach, i pogodna noc, tak że cały wszechstwór wydał mu się nią jedną przepełniony.\\r\\n\\r\\nPo chwili znów mówić począł głosem przyciszonym i drgającym:\\r\\n\\r\\n— Ty będziesz duszą mojej duszy i będziesz mi w świecie najdroższą. Razem nam będą biły serca, jedna będzie modlitwa i jedna będzie wdzięczność Chrystusowi. O, moja droga! Żyć razem, czcić razem słodkiego Boga i wiedzieć, że gdy nadejdzie śmierć, oczy nasze otworzą się znów, jak po śnie błogim, na nowe światło, cóż można lepszego pomyśleć! Więc dziwię się tylko, żem tego pierwej nie zrozumiał. I wiesz, co mi się teraz zdaje? Oto, że tej nauce nie oprze się nikt. Za dwieście lub trzysta lat przyjmie ją cały świat; ludzie zapomną o Jowiszu i nie będzie innych bogów, tylko Chrystus, i innych świątyń, jak chrześcijańskie. Któż by nie chciał własnego szczęścia? Ach, słyszałem przecie rozmowę Pawła z Petroniuszem i czy wiesz, co Petroniusz rzekł w końcu? „To nie dla mnie”, ale nic więcej odpowiedzieć nie umiał.\\r\\n\\r\\n— Powtórz mi słowa Pawła — rzekła Ligia.\\r\\n\\r\\n— Było to u mnie wieczorem. Petroniusz począł lekko mówić i żartować, jak on czyni zwykle, a wówczas Paweł rzekł mu: „Jak możesz, mądry Petroniuszu, przeczyć, że Chrystus istniał i zmartwychwstał, gdyś nie był wówczas na świecie, Piotr zaś i Jan widzieli Go, i ja widziałem w drodze do Damaszku? Pierwej zatem niech twoja mądrość wykaże, iż jesteśmy kłamcami, a potem dopiero zaprzeczy naszym świadectwom”. Lecz Petroniusz odpowiedział, że przeczyć nie myśli, gdyż wie, iż dzieje się wiele rzeczy niepojętych, które jednak wiarygodni ludzie stwierdzają. Ale mówił, że inną jest rzeczą odkrycie jakiegoś nowego cudzoziemskiego Boga, a inną przyjęcie Jego nauki. „Nie chcę — rzekł — wiedzieć o niczym, co mogłoby mi popsuć życie i zniweczyć jego piękność. Mniejsza, czy nasi bogowie są prawdziwi, ale są piękni, jest nam przy nich wesoło i możemy żyć bez troski”. Wówczas Paweł tak odpowiedział: „Odrzucasz naukę miłości, sprawiedliwości i miłosierdzia z obawy przed troskami życia, lecz pomyśl, Petroniuszu, czy życie wasze istotnie jest od trosk wolne? Oto i ty, panie, i nikt spomiędzy najbogatszych i najmożniejszych nie wie, czy zasypiając wieczorem, nie zbudzi się z wyrokiem śmierci. Lecz powiedz: gdyby cezar wyznawał tę naukę, która nakazuje miłość i sprawiedliwość, zali twoje szczęście nie byłoby pewniejsze? Boisz się o swoje radości, lecz czy życie nie byłoby wówczas weselsze? A co do ozdoby życia i piękności, jeśliście nabudowali tyle pięknych świątyń i posągów na cześć bóstw złych, mściwych, cudzołożnych i fałszywych, czegóż byście nie dokonali dla czci jedynego Boga miłości i prawdy? Chwalisz sobie swój los, gdyż jesteś możnym i żyjesz w rozkoszy, lecz zarówno mogłeś być biednym i opuszczonym, chociaż z wielkiego domu pochodzisz, a wówczas lepiej by ci było zaiste na świecie, gdyby ludzie Chrystusa wyznawali. W mieście waszym możni nawet rodzice, nie chcąc się trudzić wychowaniem dzieci, wyrzucają je częstokroć z domu, które to dzieci zowią alumnami. I ty, panie, mogłeś być takim alumnem. Ale gdyby rodzice twoi żyli wedle nauki naszej, tedy nie mogłoby ci się to przygodzić. Gdybyś doszedłszy męskich lat zaślubił umiłowaną niewiastę, wolałbyś, by ci została wierną do śmierci. A tymczasem patrz, co się u was dzieje, ile jest sromoty, ile hańby, frymarku wiarą małżeńską! Wszakże już sami dziwicie się, gdy się zdarzy niewiasta, którą zowiecie univira. Ale ja ci mówię, że te, które Chrystusa w sercu nosić będą, nie złamią wiary mężom, równie jak i chrześcijańscy mężowie dochowają jej żonom. Ale wyście niepewni ni waszych władców, ni waszych ojców, ni żon, ni dzieci, ni sług. Przed wami drży świat cały, a wy drżycie przed własnymi niewolnikami, wiecie bowiem, że każdej godziny mogą podnieść przeciw waszemu ciemięstwu wojnę straszliwą, jaką już nieraz podnosili. Bogatym jesteś, lecz nie wiesz, czy jutro nie każą ci porzucić bogactw; młodym jesteś, lecz jutro może ci trzeba będzie umrzeć. Miłujesz, lecz czyha na ciebie zdrada; kochasz się w willach i posągach, lecz jutro możesz być wypędzon na pustkowia Pandatarii; masz tysiące sług, lecz jutro ci słudzy mogą wytoczyć z ciebie krew. A jeśli tak jest, to jakże możecie być spokojni, szczęśliwi i żyć w radości? Lecz oto ja głoszę miłość i głoszę naukę, która nakazuje władcom kochać poddanych, panom niewolników, niewolnikom służyć z miłości, czynić sprawiedliwość i miłosierdzie, a w końcu obiecuję szczęśliwość jako morze nieprzebrane bez końca. Jakże więc, Petroniuszu, możesz mówić, że ta nauka psuje życie, skoro ona je naprawia i skoro sam byłbyś stokroć szczęśliwszym i pewniejszym, gdyby ona ogarnęła tak świat, jak ogarnęło go wasze władztwo rzymskie.”\\r\\n\\r\\nTak mówił Paweł, o Ligio, a wówczas Petroniusz rzekł: „To nie dla mnie”, i udając śpiącego wyszedł, a na odchodnym rzekł jeszcze: „Wolę moją Eunice niż twoją naukę, Judejczyku, ale nie chciałbym walczyć z tobą z mównicy”. Lecz ja słuchałem słów jego całą duszą, a gdy mówił o niewiastach naszych, całym sercem wielbiłem tę naukę, z której wyrosłaś, jako na wiosnę wyrastają lilie z bujnej roli. I myślałem wówczas: oto Poppea porzuciła dwóch mężów dla Nerona, oto Kalwia Kryspinilla, oto Nigidia, oto wszystkie niemal, które znam, prócz jednej Pomponii, kupczyły wiarą i przysięgami, i tylko ta jedna, i tylko ta moja nie odstąpi, nie zwiedzie i nie przygasi ogniska, choćby mnie zawiodło i odstąpiło wszystko, w czym położyłem ufność. Więc mówiłem do ciebie w duszy: czymże ci się odwdzięczę, jeśli nie miłością i czcią? Czyś ty czuła, żem tam w Ancjum przemawiał do ciebie i rozmawiałem ciągle, bez ustanku, jak gdybyś była przy mnie? Stokroć cię więcej kocham za to, żeś uciekła przede mną z domu cezara. Nie chcę go już i ja. Nie chcę jego rozkoszy i muzyki, tylko ciebie jednej. Powiedz słowo, a opuścimy Rzym, by osiąść gdzieś daleko.\\r\\n\\r\\nOna zaś, nie odrywając głowy od jego ramienia, podniosła oczy, jakby w zamyśleniu, na osrebrzone wierzchołki cyprysów i odrzekła:\\r\\n\\r\\n— Dobrze, Marku. Tyś pisał mi o Sycylii, gdzie i Aulusowie chcą osiąść na stare lata…\\r\\n\\r\\nA Winicjusz przerwał z radością:\\r\\n\\r\\n— Tak, droga moja! Ziemie nasze znajdują się w pobliżu. Cudny to brzeg, gdzie klimat jeszcze słodszy, a noce jeszcze pogodniejsze od rzymskich, wonne i widne… Tam życie i szczęście to prawie jedno i to samo.\\r\\n\\r\\nPo czym zaczął marzyć o przyszłości.\\r\\n\\r\\n— Tam można zapomnieć o troskach. W gajach, wśród oliwników, będziemy chodzili i spoczywali w cieniu. O Ligio! Co za życie kochać się, koić, razem spoglądać na morze, razem na niebo, razem czcić słodkiego Boga, czynić wokoło dobro i sprawiedliwość w spokoju.\\r\\n\\r\\nUmilkli oboje, patrząc w przyszłość; on tylko tulił ją coraz silniej do siebie, przy czym w blaskach księżyca migotał na jego ręku rycerski złoty pierścień. W dzielnicy, zamieszkałej przez ubogą ludność roboczą, spało już wszystko i żaden szmer nie mącił ciszy.\\r\\n\\r\\n— Pozwolisz mi widywać Pomponię? — spytała Ligia.\\r\\n\\r\\n— Tak, droga. Będziemy ich zapraszali w dom nasz lub sami jeździli do nich. Czy chcesz, byśmy zabrali ze sobą Piotra Apostoła? On przyciśnięty wiekiem i pracą. Paweł będzie nas także odwiedzał, nawróci Aulusa Plaucjusza, i jako żołnierze zakładają kolonie w odległych krajach, tak my założymy kolonię chrześcijan.\\r\\n\\r\\nLigia podniosła rękę i wziąwszy dłoń Winicjusza chciała przycisnąć do niej usta, lecz on począł mówić szepcąc, jakby się bał spłoszyć szczęście:\\r\\n\\r\\n— Nie, Ligio, nie! To ja czczę cię i uwielbiam, daj mi ty ręce.\\r\\n\\r\\n— Kocham cię.\\r\\n\\r\\nLecz on przycisnął już usta do jej białych jak jaśmin dłoni i przez chwilę słyszeli tylko bicie własnych serc. W powietrzu nie było najmniejszego powiewu i cyprysy stały tak nieruchome, jakby również zatrzymały dech w piersiach…\\r\\n\\r\\nNagle ciszę przerwał grzmot niespodziany, głęboki i jakby wychodzący spod ziemi. Dreszcz przebiegł przez ciało Ligii, Winicjusz zaś powstawszy rzekł:\\r\\n\\r\\n— To lwy ryczą w vivariach…\\r\\n\\r\\nI poczęli oboje nasłuchiwać. Tymczasem pierwszemu grzmotowi odpowiedział drugi, trzeci, dziesiąty, ze wszystkich stron i dzielnic. W mieście bywało czasem po kilka tysięcy lwów pomieszczonych przy różnych arenach i nieraz nocami, zbliżając się do krat i opierając o nie olbrzymie głowy, głosiły w ten sposób swą tęsknotę za wolnością i pustynią. Tak poczęły tęsknić i teraz, i podając jeden drugiemu głos w ciszy nocnej, napełniły rykiem całe miasto. Było w tym coś niewypowiedzianie groźnego i posępnego, toteż Ligia, której owe głosy spłoszyły jasne i spokojne widzenia przyszłości, słuchała ich z sercem ściśniętym jakąś dziwną trwogą i smutkiem.\\r\\n\\r\\nLecz Winicjusz otoczył ją ramieniem i rzekł:\\r\\n\\r\\n— Nie bój się, droga. Igrzyska blisko, więc wszystkie vivaria przepełnione.\\r\\n\\r\\nPo czym weszli oboje do domku Linusa, przeprowadzeni coraz potężniejszym grzmotem lwich głosów.\\r\\n\\r\\n\\r\\n\\r\\nRozdział czterdziesty\\r\\n\\r\\nW Ancjum tymczasem Petroniusz odnosił niemal każdego dnia nowe zwycięstwa nad augustianami współubiegającymi się z nim o łaskę cezara. Wpływ Tygellina upadł zupełnie. W Rzymie, gdy trzeba było usuwać ludzi, którzy wydawali się niebezpieczni, łupić ich mienie, załatwiać sprawy polityczne, dawać widowiska, zdumiewające przepychem i złym smakiem, a wreszcie zaspakajać potworne zachcenia cezara, Tygellinus, zarówno przebiegły, jak gotów na wszystko, okazywał się niezbędnym. Ale w Ancjum, wśród pałaców przeglądających się w lazurach morza, cezar żył życiem helleńskim. Od rana do wieczora czytywano wiersze, rozprawiano nad ich budową i doskonałością, zachwycano się szczęśliwymi zwrotami, zajmowano się muzyką, teatrem, słowem, wyłącznie tym, co wynalazł i czym przyozdobił życie geniusz grecki. Lecz w takich warunkach, niezrównanie więcej wykształcony od Tygellina i innych augustianów, Petroniusz, dowcipny, wymowny, pełen subtelnych poczuć i smaku, musiał uzyskać przewagę. Cezar szukał jego towarzystwa, zasięgał jego zdania, pytał o radę, gdy sam tworzył, i okazywał przyjaźń żywszą niż kiedykolwiek. Otaczającym wydawało się, że wpływ jego odniósł wreszcie ostateczne zwycięstwo, że przyjaźń między nim i cezarem weszła już w okres stały i że przetrwa lata. Ci nawet, którzy dawniej okazywali niechęć wykwintnemu epikurejczykowi, poczęli go teraz otaczać i ubiegać się o jego łaski. Niejeden rad był nawet szczerze w duszy, że przewagę uzyskał człowiek, który wiedział wprawdzie, co o kim ma myśleć, i przyjmował ze sceptycznym uśmiechem pochlebstwa wczorajszych wrogów, lecz czy to przez lenistwo, czy przez wytworność nie był mściwym i potęgi swej nie używał na cudzą zgubę lub szkodę. Bywały chwile, że mógł zgubić nawet i Tygellina, ale on wolał go wyśmiewać i wyprowadzać na jaw jego brak wykształcenia i pospolitość. Senat w Rzymie odetchnął, gdyż od półtora miesiąca żaden wyrok śmierci nie został wydany. I w Ancjum, i w mieście opowiadano wprawdzie dziwy o wyrafinowaniu, do jakiego doszła rozpusta cezara i jego faworyta, każdy jednak wolał czuć nad sobą cezara wyrafinowanego niż zezwierzęconego w rękach Tygellina. Sam Tygellinus tracił głowę i wahał się, czy nie dać za wygraną, albowiem cezar wielokrotnie odzywał się, że w całym Rzymie i na całym dworze są tylko dwie dusze zdolne się zrozumieć i dwóch prawdziwych Hellenów: on i Petroniusz.\\r\\n\\r\\nZdumiewająca zręczność tego ostatniego utwierdziła ludzi w przekonaniu, iż jego wpływ przetrwa wszystkie inne. Nie zdawano już sobie sprawy, jak by cezar zdołał się bez niego obejść, z kim by mógł rozmawiać o poezji, muzyce, wyścigach i w czyje oczy by patrzył chcąc sprawdzić, czy to, co tworzy, jest naprawdę doskonałym. Petroniusz zaś, ze zwykłą sobie niedbałością, zdawał się nie przywiązywać żadnej wagi do swego stanowiska. Bywał, jak zwykle, opieszały, leniwy, dowcipny i sceptyczny. Częstokroć czynił na ludziach wrażenie człowieka, który drwi z nich, z siebie, z cezara i z całego świata. Chwilami ośmielał się przyganiać w oczy cezarowi i gdy inni sądzili, iż posuwa się za daleko lub wprost gotuje sobie zgubę, on umiał przyganę przyprawić nagle w taki sposób, że wychodziła na jego korzyść, w obecnych zaś budziła podziw i przekonanie, że nie masz położenia, z którego nie wyszedłby z tryumfem. Raz, mniej więcej w tydzień po powrocie Winicjusza z Rzymu, cezar czytał w małym kółku ustęp ze swej Troiki gdy zaś skończył i gdy przebrzmiały okrzyki zachwytu, Petroniusz zapytywany wzrokiem przez cezara rzekł:\\r\\n\\r\\n— Niegodziwe wiersze, godne rzucenia w ogień.\\r\\n\\r\\nObecnym serca przestały bić z przerażenia, Nero bowiem od dziecinnych lat nie usłyszał nigdy z niczyich ust podobnego wyroku; tylko twarz Tygellina zaświeciła radością. Winicjusz natomiast pobladł, sądząc, że Petroniusz, który nie upijał się nigdy, upił się tym razem.\\r\\n\\r\\nA Nero począł pytać miodowym głosem, w którym drgała wszelako zraniona miłość własna:\\r\\n\\r\\n— Co znajdujesz w nich niedobrego?\\r\\n\\r\\nPetroniusz zaś napadł na niego.\\r\\n\\r\\n— Nie wierz im — rzekł wskazując ręką na obecnych — oni się na niczym nie znają. Pytasz, co niedobrego w tych wierszach? Jeśli chcesz prawdy, to ci powiem: dobre są dla Wergiliusza, dobre dla Owidiusza, dobre nawet dla Homera, ale nie dla ciebie. Tobie nie wolno takich pisać. Ten pożar, który opisujesz, nie dość płonie, twój ogień nie dość parzy. Nie słuchaj pochlebstw Lukana. Jemu za takie same wiersze przyznałbym geniusz, ale nie tobie. A wiesz dlaczego? Boś większy od nich. Komu bogowie dali tyle co tobie, od tego więcej można wymagać. Ale ty się lenisz. Wolisz sypiać po prandium niż przysiedzieć fałdów. Ty możesz stworzyć dzieło, o jakim świat dotąd nie słyszał, i dlatego w oczy ci powiadam: napisz lepsze!\\r\\n\\r\\nI mówił to od niechcenia, jakby drwiąc, a zarazem zrzędząc, lecz oczy cezara zaszły mgłą rozkoszy i rzekł:\\r\\n\\r\\n— Bogowie dali mi trochę talentu, ale dali prócz tego więcej, bo prawdziwego znawcę i przyjaciela, który jeden umie mówić prawdę w oczy.\\r\\n\\r\\nTo rzekłszy wyciągnął swą tłustą, pokrytą rdzawym włosem rękę do złotego kandelabru, złupionego w Delfach, by spalić wiersze.\\r\\n\\r\\nLecz Petroniusz odebrał mu je, nim płomień dotknął papirusu.\\r\\n\\r\\n— Nie, nie! — rzekł — nawet tak niegodziwe należą do ludzkości. Zostaw mi je.\\r\\n\\r\\n— Pozwól mi w takim razie odesłać ci je w puszce mego pomysłu — odpowiedział ściskając go Nero.\\r\\n\\r\\nI po chwili mówić począł:\\r\\n\\r\\n— Tak jest. Masz słuszność. Mój pożar Troi nie dość świeci, mój ogień nie dość parzy. Myślałem jednak, że gdy wyrównam Homerowi, to wystarczy. Pewna nieśmiałość i małe rozumienie o sobie przeszkadzały mi zawsze. Tyś mi otworzył oczy. Ale czy wiesz, dlaczego jest tak, jak mówisz? Oto gdy rzeźbiarz chce stworzyć postać boga, szuka sobie wzoru, jam zaś nie miał wzoru. Nie widziałem nigdy płonącego miasta i dlatego w opisie moim brak prawdy.\\r\\n\\r\\n— Więc ci powiem, że trzeba jednak być wielkim artystą, by to zrozumieć.\\r\\n\\r\\nNero zamyślił się, po chwili zaś rzekł:\\r\\n\\r\\n— Odpowiedz mi, Petroniuszu, na jedno pytanie: czy ty żałujesz, że Troja się spaliła?\\r\\n\\r\\n— Czy żałuję?… Na chromego małżonka Wenery, bynajmniej! I powiem ci, dlaczego. Oto Troja nie spaliłaby się, gdyby Prometeusz nie podarował ludziom ognia i gdyby Grecy nie wypowiedzieli Priamowi wojny; gdyby zaś nie było ognia, Eschilos nie napisałby swego Prometeusza, równie jak bez wojny Homer nie napisałby Iliady, a ja wolę, że istnieje Prometeusz i Iliada, niż żeby zachowała się mieścina, prawdopodobnie licha i brudna, w której by teraz co najmniej siedział jakiś zakazany prokurator i nudził cię zatargami z miejscowym areopagiem.\\r\\n\\r\\n— Oto co się nazywa mówić rozumnie — odpowiedział cezar. — Dla poezji i sztuki wolno i należy wszystko poświęcić. Szczęśliwi Achaje, którzy dostarczyli Homerowi treści do Iliady, i szczęśliwy Priam, który oglądał zgubę ojczyzny. A ja? Ja nie widziałem płonącego miasta.\\r\\n\\r\\nNastała chwila milczenia, którą przerwał wreszcie Tygellinus.\\r\\n\\r\\n— Wszakżem ci już mówił, cezarze — rzekł — rozkaż, a spalę Ancjum. Albo wiesz co? Jeśli ci żal tych willi i pałaców, każę spalić okręty w Ostii lub zbuduję ci na podgórzu albańskim drewniane miasto, w które sam rzucisz płomień. Czy chcesz?\\r\\n\\r\\nLecz Nero rzucił mu spojrzenie pełne pogardy.\\r\\n\\r\\n— Ja mam patrzeć na płonące drewniane budy? Twój umysł zupełnie wyjałowiał, Tygellinie! I widzę przy tym, że nie bardzo cenisz mój talent i moją Troikę, skoro sądzisz, że jakaś inna ofiara byłaby dla niej za wielka.\\r\\n\\r\\nTygellinus zmieszał się, Nero zaś po chwili, jakby chcąc zmienić rozmowę, dodał:\\r\\n\\r\\n— Lato idzie… O, jak ten Rzym musi teraz cuchnąć!… A jednak na letnie igrzyska trzeba tam będzie wrócić.\\r\\n\\r\\nWtem Tygellinus rzekł:\\r\\n\\r\\n— Gdy odprawisz augustianów, cezarze, pozwól mi na chwilę zostać ze sobą…\\r\\n\\r\\nW godzinę później Winicjusz, wracając z Petroniuszem z cesarskiej willi, mówił:\\r\\n\\r\\n— Miałem przez ciebie chwilę trwogi. Sądziłem, żeś się po pijanemu zgubił bez ratunku. Pamiętaj, że igrasz ze śmiercią.\\r\\n\\r\\n— To jest moja arena — odrzekł niedbale Petroniusz — i bawi mnie poczucie, że jestem na niej najlepszym z gladiatorów. Patrzże, jak się skończyło. Wpływ mój urósł jeszcze tego wieczoru. Odeśle mi swoje wiersze w puszce, która (chcesz się założyć?) będzie ogromnie bogata i ogromnie w złym smaku. Każę memu lekarzowi trzymać w niej środki czyszczące. Ja uczyniłem to i dlatego jeszcze, że Tygellinus widząc, jak takie rzeczy się udają, zechce mnie niechybnie naśladować, i wyobrażam sobie, co się stanie, skoro ruszy konceptem. To będzie, jak gdyby pirenejski niedźwiedź chciał chodzić po linie. Będę się śmiał jak Demokryt. Gdybym koniecznie chciał, potrafiłbym może zgubić Tygellina i zostać na jego miejscu prefektem pretorianów. Wówczas miałbym w ręku samego Ahenobarba. Ale się lenię… Wolę od biedy takie życie, jakie prowadzę, i nawet wiersze cezara.\\r\\n\\r\\n— Co za zręczność, która nawet z nagany potrafi zrobić pochlebstwo! Ale czy istotnie te wiersze są tak złe? Ja się na tym nie znam.\\r\\n\\r\\n— Nie są gorsze od innych. Lukan ma w jednym palcu więcej talentu, ale i w Miedzianobrodym coś jest. Jest przede wszystkim niezmierne zamiłowanie do poezji i muzyki. Za dwa dni mamy być u niego, by wysłuchać muzyki do hymnu na cześć Afrodyty, który dziś lub jutro skończy. Będziemy w małym kółku. Tylko ja, ty, Tuliusz Senecjo i młody Nerwa. A co do wierszy, to, com ci mówił, że używam ich po uczcie, tak jak Witeliusz używa pióra flaminga, to nieprawda!… Bywają czasem wymowne. Słowa Hekuby są wzruszające… Skarży się ona na męki porodu i Nero umiał znaleźć szczęśliwe wyrażenia, może dlatego, że sam rodzi w męce każdy wiersz… Czasem mi go żal. Na Polluksa! Co to za dziwna mieszanina! Kaliguli brakło piątej klepki, ale nie był jednak takim dziwotworem.\\r\\n\\r\\n— Kto przewidzi, dokąd może zajść szaleństwo Ahenobarba? — rzekł Winicjusz.\\r\\n\\r\\n— Nikt zgoła. Mogą się jeszcze zdarzyć rzeczy takie, że ludziom przez wieki całe będą na myśl o nich powstawały włosy na głowie. Ale to właśnie jest ciekawe, jest zajmujące i chociaż nudzę się nieraz, jak Jowisz Ammoński na pustyni, myślę, że pod innym cezarem nudziłbym się jeszcze setniej. Twój Judejczyk Paweł jest wymowny, to mu przyznaję, i jeśli podobni ludzie będą opowiadali tę naukę, nasi bogowie muszą się strzec nie żartem, by z czasem nie pójść na strych. Prawda, że gdyby na przykład cezar był chrześcijaninem, wszyscy czulibyśmy się bezpieczniejsi. Ale twój prorok z Tarsu, stosując swoje dowody do mnie, nie pomyślał, widzisz, że dla mnie ta niepewność stanowi ponętę życia. Kto nie gra w kości, nie przegra mienia, a jednak ludzie w kości grywają. Jest w tym jakaś rozkosz i jakieś zapomnienie. Znałem synów rycerzy i senatorów, którzy dobrowolnie zostali gladiatorami. Ja, mówisz, igram z życiem, i tak jest, ale czynię to, bo mnie to bawi, zaś wasze cnoty chrześcijańskie znudziłyby mnie, jak rozprawy Seneki, w jeden dzień. Dlatego wymowa Pawła poszła na marne. On powinien rozumieć, że tacy ludzie, jak ja, nie przyjmą tej nauki nigdy. Ty co innego! Z twoim usposobieniem mogłeś albo nienawidzieć imienia chrześcijanina jak zarazy, albo nim zostać. Ja przyznaję im słuszność, ziewając. Szalejem, dążym do przepaści, coś nieznanego idzie ku nam z przyszłości, coś się załamuje pod nami, coś umrze obok nas, zgoda! Ale umrzeć potrafimy, a tymczasem nie chce się nam obarczać życia i służyć śmierci wpierw, nim nas zabierze. Życie istnieje dla siebie samego, nie dla niej.\\r\\n\\r\\n— A mnie ciebie żal, Petroniuszu.\\r\\n\\r\\n— Nie żałuj mnie więcej niż ja sam siebie. Dawniej było ci między nami nieźle i wojując w Armenii, tęskniłeś za Rzymem.\\r\\n\\r\\n— I teraz tęsknię za Rzymem.\\r\\n\\r\\n— Tak! boś pokochał chrześcijańską westalkę, która siedzi na Zatybrzu. Ani się temu dziwię, ani ci to naganiam. Dziwię się więcej temu, że mimo tej nauki, o której mówisz, iż jest morzem szczęścia, i mimo tej miłości, która ma być wkrótce uwieńczoną, smutek nie schodzi z twojej twarzy. Pomponia Grecyna jest wiecznie smutna, ty od czasu, jak zostałeś chrześcijaninem, przestałeś się uśmiechać. Nie wmawiajże we mnie, że to jest wesoła nauka! Z Rzymu wróciłeś jeszcze smutniejszy. Jeśli wy się tak po chrześcijańsku kochacie, na jasne kędziory Bakcha! nie pójdę waszym śladem.\\r\\n\\r\\n— To jest co innego — odpowiedział Winicjusz. — Ja ci przysięgam nie na kędziory Bakcha, ale na duszę ojca mego, że nigdy za dawnych czasów nie doznałem nawet przedsmaku takiego szczęścia, jakim oddycham dzisiaj. Ale tęsknię niezmiernie i co dziwniejsza, gdy jestem od Ligii daleko, zdaje mi się, że wisi nad nią jakieś niebezpieczeństwo. Nie wiem jakie i nie wiem, skąd by przyjść mogło, ale przeczuwam je tak, jak się przeczuwa burzę.\\r\\n\\r\\n— Za dwa dni podejmuję się wyrobić dla ciebie pozwolenie opuszczenia Ancjum na tak długo, jak zechcesz, Poppea jakaś spokojniejsza i, o ile wiem, nic od niej nie grozi ni tobie, ni Ligii.\\r\\n\\r\\n— Dziś jeszcze pytała mnie, com czynił w Rzymie, choć wyjazd mój był tajemnicą.\\r\\n\\r\\n— Być może, że kazała cię szpiegować. Teraz jednak i ona musi się ze mną liczyć.\\r\\n\\r\\nWinicjusz zatrzymał się i rzekł:\\r\\n\\r\\n— Paweł mówił, że Bóg czasem przestrzega, ale we wróżby wierzyć nie dozwala, więc bronię się przeciw tej wierze i nie mogę się obronić. Powiem ci, co się zdarzyło, by zrzucić ciężar z serca. Siedzieliśmy z Ligią obok siebie w noc tak pogodną jak dzisiejsza i układaliśmy sobie przyszłe życie. Nie umiem ci powiedzieć, jak byliśmy szczęśliwi i spokojni. A wtem poczęły ryczeć lwy. Rzecz to w Rzymie zwykła, a jednak od tej chwili nie mam spokoju. Wydaje mi się, że była w tym jakby groźba, jakby zapowiedź nieszczęścia… Wiesz, że trwoga nie chwyta mnie łatwo, ale wówczas zrobiło się coś takiego, że trwoga napełniła całą ciemność nocy. Tak to przyszło dziwnie i niespodzianie, że teraz ciągle mam w uszach te odgłosy i ciągły niepokój w sercu, jakby Ligia potrzebowała mojej obrony od czegoś strasznego… choćby od tych samych lwów. I męczę się. Uzyskajże dla mnie pozwolenie wyjazdu, bo inaczej wyjadę bez pozwolenia. Nie mogę tu siedzieć, powtarzam ci, nie mogę!\\r\\n\\r\\nPetroniusz począł się śmiać.\\r\\n\\r\\n— Jeszcze też do tego nie przyszło — rzekł — by synowie mężów konsularnych lub ich żony były oddawane lwom na arenach. Może was spotkać każda inna śmierć, ale nie taka. Kto wie zresztą, czy to były lwy, bo tury germańskie wcale nie gorzej od nich ryczą. Co do mnie, drwię z wróżb i losów. Wczoraj noc była ciepła i widziałem gwiazdy spadające jak deszcz. Niejednemu czyni się niemiło na taki widok, ale ja pomyślałem sobie: jeśli między nimi jest i moja, to mi przynajmniej towarzystwa nie zbraknie!…\\r\\n\\r\\nPo czym umilkł na chwilę i pomyślawszy rzekł:\\r\\n\\r\\n— Zresztą, widzisz, jeśli wasz Chrystus zmartwychwstał, to może i was oboje obronić od śmierci.\\r\\n\\r\\n— Może — odpowiedział Winicjusz, spoglądając na nabite gwiazdami niebo.\\r\\n\\r\\n\\r\\n\\r\\nRozdział czterdziesty pierwszy\\r\\n\\r\\nNero grał i śpiewał hymn na cześć „Pani Cypru”, do którego sam ułożył wiersze i muzykę. Był tego dnia przy głosie i czuł, że muzyka jego naprawdę porywa obecnych, a poczucie to tyle dodało siły dźwiękom, które z siebie wydobywał, i tak rozkołysało jego własną duszę, że wydawał się być natchniony. W końcu pobladł sam ze szczerego wzruszenia. Pierwszy też zapewne raz w życiu nie chciał słuchać pochwał obecnych. Przez chwilę siedział z rękoma wspartymi na cytrze i z pochyloną głową, po czym powstał nagle i rzekł:\\r\\n\\r\\n— Zmęczony jestem i potrzeba mi powietrza. Nastrójcie tymczasem cytry.\\r\\n\\r\\nTo powiedziawszy obwinął gardło jedwabną chustką.\\r\\n\\r\\n— Wy pójdźcie za mną — rzekł zwracając się do Petroniusza i Winicjusza siedzących w kącie sali. — Ty, Winicjuszu, podaj mi rękę, bo mi sił brak, Petroniusz zaś będzie mi mówił o muzyce.\\r\\n\\r\\nPo czym wyszli razem na wyłożony alabastrem i posypany szafranem taras pałacowy.\\r\\n\\r\\n— Tu się oddycha swobodniej — rzekł Nero. — Duszę mam wzruszoną i smutną, choć widzę, że z tym, co wam na próbę zaśpiewałem, mogę wystąpić publicznie i że to będzie tryumf, jakiego nigdy jeszcze żaden Rzymianin nie odniósł.\\r\\n\\r\\n— Możesz wystąpić tu, w Rzymie i w Achai. Podziwiałem cię całym sercem i umysłem, boski! — odpowiedział Petroniusz.\\r\\n\\r\\n— Wiem. Jesteś zbyt leniwy, byś się miał zmuszać do pochwał. I szczery jesteś jak Tuliusz Senecjo, ale się lepiej znasz od niego. Powiedz mi, co ty sądzisz o muzyce?\\r\\n\\r\\n— Gdy słucham poezji, gdy patrzę na kwadrygę, którą powozisz w cyrku, na piękny posąg, piękną świątynię lub obraz, czuję, że ogarniam to, co widzę, w całości i że w moim zachwycie mieści się wszystko, co te rzeczy dać mogą. Ale gdy słucham muzyki, zwłaszcza twojej, otwierają się przede mną coraz nowe piękności i rozkosze. Biegnę za nimi, chwytam je, lecz zanim przyjmę je w siebie, napływają znów nowe i nowe, zupełnie jak fale morskie, które idą z nieskończoności. Więc oto powiem ci, że muzyka jest jak morze. Stoimy na jednym brzegu i widzimy dal, ale drugiego brzegu dojrzeć niepodobna.\\r\\n\\r\\n— Ach, jakim ty jesteś głębokim znawcą! — rzekł Nero.\\r\\n\\r\\nI przez chwilę chodzili w milczeniu, tylko szafran szeleścił cicho pod ich stopami.\\r\\n\\r\\n— Wypowiedziałeś moją myśl — rzekł wreszcie Nero — i dlatego powiadam zawsze, że w całym Rzymie ty jeden potrafisz mnie zrozumieć. Tak jest. To samo i ja sądzę o muzyce. Gdy gram i śpiewam, widzę takie rzeczy, o których nie wiedziałem, że istnieją w państwie moim lub na świecie. Oto jestem cezarem i świat należy do mnie, mogę wszystko. A jednak muzyka odkrywa mi nowe królestwa, nowe góry i morza, i nowe rozkosze, których nie znałem dotąd. Najczęściej nie umiem ich nazwać ni pojąć umysłem — czuję je tylko. Czuję bogów, widzę Olimp. Jakiś wiatr zaziemski wieje na mnie; spostrzegam, jak we mgle, jakieś wielkości niezmierzone a spokojne i tak jasne jak wschód słońca… Sferos cały gra wokół mnie i powiem ci (tu głos Nerona zadrgał rzeczywistym zdziwieniem)… że ja, cezar i bóg, czuję się wówczas małym jak proch. Dasz temu wiarę?\\r\\n\\r\\n— Tak. Tylko wielcy artyści mogą się czuć wobec sztuki małymi…\\r\\n\\r\\n— Dziś jest noc szczerości, więc otwieram przed tobą duszę jak przed przyjacielem i powiem ci więcej… Czy sądzisz, że jestem ślepy lub pozbawiony rozumu? Czy myślisz, że nie wiem, iż w Rzymie wypisują na murach obelgi na mnie, że zwą mnie matkobójcą i żonobójcą… że mają mnie za potwora i okrutnika dlatego, że Tygellinus uzyskał ode mnie kilka wyroków śmierci na moich nieprzyjaciół… Tak, drogi, mają mnie za potwora i ja wiem o tym… Wmówili we mnie okrucieństwo do tego stopnia, iż ja sam zadaję sobie czasem pytanie, czy nie jestem okrutnikiem… Ale oni nie rozumieją tego, że czyny człowieka mogą być czasem okrutne, a człowiek może nie być okrutnikiem. Ach, nikt nie uwierzy, a może i ty, mój drogi, nie uwierzysz, że chwilami, gdy muzyka kołysze moją duszę, ja czuję się tak dobry jak dziecię w kolebce. Przysięgam ci na te gwiazdy, które nad nami świecą, że mówię szczerą prawdę: ludzie nie wiedzą, ile dobrego leży w tym sercu i jakie ja sam spostrzegam w nim skarby, gdy muzyka drzwi do nich otworzy.\\r\\n\\r\\nPetroniusz, który nie miał najmniejszej wątpliwości, że Nero mówi w tej chwili szczerze i że muzyka istotnie może wydobywać na jaw różne szlachetniejsze skłonności jego duszy, zawalone górami egoizmu, rozpusty i zbrodni, rzekł:\\r\\n\\r\\n— Ciebie trzeba znać tak blisko jak ja. Rzym nie umiał cię nigdy ocenić.\\r\\n\\r\\nCezar wsparł się silniej na ramieniu Winicjusza, jakby się ugiął pod brzemieniem niesprawiedliwości, i odpowiedział:\\r\\n\\r\\n— Tygellin mówił mi, iż w senacie szepczą sobie do uszu, że Diodor i Terpnos lepiej grają ode mnie na cytrach. Odmawiają mi nawet i tego! Ale ty, który mówisz zawsze prawdę, powiedz mi szczerze: czy oni grają lepiej ode mnie albo równie dobrze jak ja?\\r\\n\\r\\n— Bynajmniej. Ty masz słodsze dotknięcie, a zarazem więcej siły. W tobie znać artystę, w nich — biegłych rzemieślników. Owszem! Słysząc poprzednio ich muzykę, lepiej się rozumie, czym ty jesteś.\\r\\n\\r\\n— Jeśli tak, to niech sobie żyją. Nie domyślą się nigdy, jaką im oddałeś w tej chwili usługę. Zresztą, gdybym ich skazał, musiałbym wziąć na ich miejsce innych.\\r\\n\\r\\n— I ludzie mówiliby w dodatku, że z miłości dla muzyki tępisz w państwie muzykę. Nie zabijaj nigdy sztuki dla sztuki, boski.\\r\\n\\r\\n— Jakiś ty różny od Tygellina — odpowiedział Nero. — Ale, widzisz, ja właśnie jestem we wszystkim artystą i ponieważ muzyka otwiera przede mną przestwory, których nie domyślałem się istnienia, krainy, którymi nie władam, rozkosz i szczęście, których nie zaznałem, więc ja nie mogę żyć życiem zwyczajnym. Ona mi mówi, że nadzwyczajność istnieje, przeto jej szukam całą potęgą władzy, którą bogowie złożyli w moje ręce. Czasem wydaje mi się, że aby się dostać do tych olimpijskich światów, trzeba zrobić coś takiego, czego żaden człowiek dotąd nigdy nie uczynił, trzeba przewyższyć ludzkie pogłowie w dobrym lub w złym. Wiem także, że ludzie posądzają mnie, iż szaleję. Ale ja nie szaleję, tylko szukam! A jeśli szaleję, to z nudy i niecierpliwości, że znaleźć nie mogę. Ja szukam — rozumiesz mnie — i dlatego chcę być większym niż człowiek, bo tylko w ten sposób mogę być największy jako artysta.\\r\\n\\r\\nTu zniżył głos tak, aby Winicjusz nie mógł go słyszeć, i przyłożywszy usta do ucha Petroniusza, począł szeptać:\\r\\n\\r\\n— Czy wiesz, że ja głównie dlatego skazałem na śmierć matkę i żonę? U bram nieznanego świata chciałem złożyć największą ofiarę, jaką człowiek mógł złożyć. Mniemałem, że się potem coś stanie i że jakieś drzwi się otworzą, za którymi dojrzę coś nieznanego. Niechby to było cudniejsze lub straszliwsze nad ludzkie pojęcie, byle było niezwyczajne i wielkie… Ale tej ofiary nie było dość. Dla otwarcia empirejskich drzwi potrzeba widocznie większej — i niech się tak stanie, jak chcą wyroki.\\r\\n\\r\\n— Co zamierzasz uczynić?\\r\\n\\r\\n— Zobaczysz, zobaczysz prędzej, niż myślisz. Tymczasem wiedz, że jest dwóch Neronów: jeden taki, jakim go ludzie znają, drugi artysta, którego znasz tylko ty jeden i który, jeśli zabija jak śmierć lub szaleje jak Bachus, to właśnie dlatego, że go dławi płaskość i lichota zwykłego życia i chciałby je wyplenić, choćby przyszło użyć ognia i żelaza… O, jaki ten świat będzie płaski, gdy mnie nie stanie!… Nikt się jeszcze nie domyśla, nawet ty, drogi, jakim ja jestem artystą. Ale właśnie dlatego cierpię i szczerze ci mówię, że dusza bywa we mnie czasami tak smutna jak te cyprysy, które tam czernią się przed nami. Ciężko człowiekowi dźwigać naraz brzemię najwyższej władzy i największego talentu…\\r\\n\\r\\n— Współczuję ci, cezarze, z całego serca, a ze mną ziemia i morze, nie licząc Winicjusza, który cię w duszy ubóstwia.\\r\\n\\r\\n— Był mi też i on zawsze miłym — rzekł Nero — choć służy Marsowi, nie muzom.\\r\\n\\r\\n— On przede wszystkim służy Afrodycie — odrzekł Petroniusz.\\r\\n\\r\\nI nagle postanowił za jednym zamachem załatwić sprawę siostrzeńca, a zarazem usunąć wszelkie niebezpieczeństwa, jakie mogły mu grozić.\\r\\n\\r\\n— On jest zakochany, jak Troilus w Kressydzie — rzekł. — Pozwól mu, panie, odjechać do Rzymu, bo mi uschnie. Czy wiesz, że owa zakładniczka ligijska, którą mu podarowałeś, odnalazła się i Winicjusz wyjeżdżając do Ancjum zostawił ją pod opieką niejakiego Linusa? Nie wspominałem ci o tym, gdyż układałeś swój hymn, a to jest rzecz ważniejsza od wszystkiego. Winicjusz chciał z niej mieć kochankę, lecz gdy okazała się cnotliwą jak Lukrecja, rozkochał się w jej cnocie i teraz pragnie ją poślubić. Jest to królewska córka, więc ujmy mu nie przyniesie, ale on to prawdziwy żołnierz: wzdycha, schnie, jęczy, lecz czeka na pozwolenie swego imperatora.\\r\\n\\r\\n— Imperator nie wybiera żon żołnierzom. Po co mu moje pozwolenie?\\r\\n\\r\\n— Mówiłem ci, panie, że on cię ubóstwia.\\r\\n\\r\\n— Tym bardziej może być pewny pozwolenia. To ładna dziewczyna, ale za wąska w biodrach. Augusta Poppea skarżyła się na nią przede mną, że urzekła nasze dziecko w ogrodach Palatynu…\\r\\n\\r\\n— Ale ja powiedziałem Tygellinowi, że bóstwa nie podlegają złym urokom. Pamiętasz, boski, jak się zmieszał i jak sam krzyczałeś: „Habet!”\\r\\n\\r\\n— Pamiętam.\\r\\n\\r\\nTu zwrócił się do Winicjusza:\\r\\n\\r\\n— Kochaszże ją tak, jak mówi Petroniusz?\\r\\n\\r\\n— Kocham ją, panie! — odpowiedział Winicjusz.\\r\\n\\r\\n— A więc rozkazuję ci jechać zaraz jutro do Rzymu, zaślubić ją i nie pokazywać mi się na oczy bez ślubnego pierścienia.\\r\\n\\r\\n— Dzięki ci, panie, z serca i duszy.\\r\\n\\r\\n— O, jak miło jest uszczęśliwiać ludzi — rzekł cezar. — Chciałbym nic innego przez całe życie nie czynić.\\r\\n\\r\\n— Uczyń nam jeszcze jedną łaskę, boski — rzekł Petroniusz — i oświadcz tę swoją wolę wobec Augusty. Winicjusz nie ośmieliłby się nigdy zaślubić istoty, do której Augusta żywi niechęć, ale ty, panie, rozproszysz jednym słowem jej uprzedzenia, oznajmiając, żeś sam tak rozkazał.\\r\\n\\r\\n— Dobrze — rzekł cezar — tobie i Winicjuszowi nie umiałbym niczego odmówić.\\r\\n\\r\\nI zawrócił do willi, a oni poszli z nim razem, pełni w sercach radości ze zwycięstwa. Winicjusz musiał się powstrzymywać, by nie rzucić się na szyję Petroniusza, teraz bowiem wszelkie niebezpieczeństwa i przeszkody zdawały się być usunięte.\\r\\n\\r\\nW atrium willi młody Nerwa i Tuliusz Senecjo zabawiali Augustę rozmową, Terpnos zaś i Diodor stroili cytry. Nero wszedłszy siadł na wykładanym szylkretem krześle i szepnąwszy coś do ucha przybocznemu greckiemu pacholęciu, czekał.\\r\\n\\r\\nPacholę wróciło niebawem ze złotą skrzynką — Nero otworzył ją i wybrawszy naszyjnik z wielkich opalów, rzekł:\\r\\n\\r\\n— Oto są klejnoty godne dzisiejszego wieczora.\\r\\n\\r\\n— Mieni się na nich jutrzenka — odpowiedziała Poppea w przekonaniu, że naszyjnik dla niej jest przeznaczony.\\r\\n\\r\\nCezar przez chwilę to podnosił, to zniżał różowe kamienie i wreszcie rzekł:\\r\\n\\r\\n— Winicjuszu, podarujesz ode mnie ten naszyjnik młodej królewnie ligijskiej, którą nakazuję ci zaślubić.\\r\\n\\r\\nPełen gniewu i nagłego zdziwienia wzrok Poppei począł przenosić się z cezara na Winicjusza, w końcu zaś spoczął na Petroniuszu.\\r\\n\\r\\nLecz ów, przechylony niedbale przez poręcz krzesła, wodził ręką po gryfie harfy, jakby chcąc dokładnie kształt jego zapamiętać.\\r\\n\\r\\nTymczasem Winicjusz, złożywszy dzięki za podarek, zbliżył się do Petroniusza i rzekł:\\r\\n\\r\\n— Czym ja ci się odwdzięczę za to, coś dziś dla mnie uczynił?\\r\\n\\r\\n— Ofiaruj Euterpie parę łabędzi — odpowiedział Petroniusz — chwal pieśni cezara i śmiej się z wróżb. Spodziewam się, że ryk lwów nie będzie odtąd przerywał snu ani tobie, ani twojej lilii ligijskiej.\\r\\n\\r\\n— Nie — rzekł Winicjusz — teraz jestem zupełnie spokojny.\\r\\n\\r\\n— Niechże Fortuna będzie wam łaskawą. A teraz uważaj, bo cezar bierze znów formingę. Zatrzymaj oddech, słuchaj i roń łzy.\\r\\n\\r\\nJakoż cezar wziął rzeczywiście formingę do ręki i podniósł oczy w górę. W sali ustały rozmowy i ludzie siedzieli nieruchomie, jakby skamienieli. Tylko Terpnos i Diodor, którzy mieli akompaniować cezarowi, spoglądali, kręcąc głowami, to na siebie, to na jego usta, w oczekiwaniu pierwszych tonów pieśni.\\r\\n\\r\\nWtem w przedsionku wszczął się ruch i hałas, a po chwili zza zasłony wychylił się naprzód wyzwoleniec cesarski, Faon, a tuż za nim konsul Lekaniusz.\\r\\n\\r\\nNero zmarszczył brwi.\\r\\n\\r\\n— Wybacz, boski imperatorze — rzekł zdyszanym głosem Faon — w Rzymie pożar! Większa część miasta w płomieniach!…\\r\\n\\r\\nNa tę wiadomość wszyscy zerwali się z miejsc. Nero złożył formingę i rzekł:\\r\\n\\r\\n— Bogowie!… Ujrzę płonące miasto i skończę Troikę.\\r\\n\\r\\nPo czym zwrócił się do konsula:\\r\\n\\r\\n— Czy wyjechawszy natychmiast, zdążę jeszcze zobaczyć pożar?\\r\\n\\r\\n— Panie! — odpowiedział blady jak ściana konsul — nad miastem jedno morze płomieni: dym dusi mieszkańców i ludzie mdleją lub z szaleństwa rzucają się w ogień… Rzym ginie, panie!\\r\\n\\r\\nNastała chwila ciszy, którą przerwał okrzyk Winicjusza:\\r\\n\\r\\n— Vae misero mihi!…\\r\\n\\r\\nI młody człowiek, zrzuciwszy togę, w samej tunice wybiegł z pałacu.\\r\\n\\r\\nNero zaś podniósł ręce ku niebu i zawołał:\\r\\n\\r\\n— Biada ci, święty grodzie Priama!…\\r\\n\\r\\n\\r\\n\\r\\nRozdział czterdziesty drugi\\r\\n\\r\\nWinicjusz zaledwie miał czas rozkazać kilku niewolnikom, by jechali za nim, po czym wskoczywszy na konia, popędził wśród głębokiej nocy przez puste ulice Ancjum, w kierunku Laurentum. Wpadłszy pod wpływem straszliwej wieści w stan jakby szału i umysłowego zdziczenia, chwilami nie zdawał sobie dokładnie sprawy, co się z nim dzieje, miał tylko poczucie, że na tym samym koniu siedzi za jego plecami nieszczęście i krzycząc mu do uszu: „Rzym się pali!”, smaga jego samego, konia i pędzi ich w ten ogień. Położywszy swą odkrytą głowę na karku końskim, biegł w samej tunice na oślep, nie patrząc przed siebie i nie zważając na przeszkody, o które mógł się roztrzaskać. Wśród ciszy i wśród nocy, spokojnej i gwiaździstej, jeździec i koń, oblani blaskiem księżyca, czynili wrażenie sennych widziadeł. Idumejski ogier, stuliwszy uszy i wyciągnąwszy szyję, mknął jak strzała mijając nieruchome cyprysy i białe, pochowane wśród nich wille. Tętent kopyt o płyty kamienne budził tu i ówdzie psy, które szczekaniem przeprowadzały dziwne zjawisko, potem zaś, zaniepokojone jego nagłością, poczynały wyć podnosząc paszcze do księżyca. Niewolnicy biegnący za Winicjuszem, mając konie o wiele gorsze, wkrótce pozostali w tyle. On sam, przebiegłszy jak burza śpiące Laurentum, zawrócił ku Ardei, w której również jak w Arycji, w Bovillae i Ustrinum, trzymał od czasu przyjazdu do Ancjum rozstawne konie, aby móc w jak najkrótszym czasie przebiegać przestrzeń dzielącą go od Rzymu. Pamiętając o tym wydobywał ostatki sił z konia. Za Ardeą wydało mu się, że niebo w północno-wschodniej stronie powleka się różowym odblaskiem. Mogła to być i zorza ranna, gdyż godzina była późna, dzień zaś czynił się wcześnie w lipcu. Lecz Winicjusz nie mógł powstrzymać okrzyku rozpaczy i wściekłości, wydało mu się bowiem, że to jest łuna pożogi. Przypomniały mu się słowa Lekaniusza: „Miasto całe jednym morzem płomieni!” — i przez chwilę czuł, że grozi mu naprawdę szaleństwo, stracił bowiem całkowicie nadzieję, by mógł uratować Ligię, a nawet dobiec, zanim miasto nie zmieni się w jeden stos popiołu. Myśli jego stały się teraz jeszcze szybsze niż pęd konia i gnały przed nim jak stado czarnego ptactwa — rozpaczliwe i potworne. Nie wiedział wprawdzie, która część miasta zaczęła płonąć, przypuszczał jednak, że dzielnica zatybrzańska, pełna skupionych domów, składów drzewa i drewnianych bud, w których sprzedawano niewolników, pierwsza mogła stać się pastwą płomienia. W Rzymie pożary zdarzały się dość często, przy których równie często przychodziło do gwałtów i rabunków, zwłaszcza w dzielnicach zamieszkałych przez ludność ubogą i na wpół barbarzyńską — cóż więc mogło dziać się na takim Zatybrzu, które było gniazdem hałastry pochodzącej ze wszystkich stron świata? Tu Ursus ze swą nadludzką siłą mignął się w głowie Winicjusza, lecz cóż mógł poradzić choćby nie człowiek, ale tytan, przeciw niszczącej sile ognia? Obawa buntu niewolników była również zmorą, która dusiła Rzym od lat całych. Mówiono, iż setki tysięcy tych ludzi marzy o czasach Spartakusa i czeka tylko na sposobną chwilę, by chwycić za broń przeciw ciemięzcom i miastu. A oto chwila nadeszła! Być może, że tam w mieście obok pożogi wre rzeź i wojna. Może nawet pretorianie rzucili się na miasto i mordują z rozkazu cezara. I włosy powstały nagle z przerażenia na głowie Winicjusza. Przypomniał sobie wszystkie rozmowy o pożarach miast, które od pewnego czasu z dziwną uporczywością prowadzono na dworze cezara, przypomniał sobie jego skargi, że musi opisywać płonące miasto nie widząc nigdy prawdziwego pożaru, jego pogardliwą odpowiedź Tygellinowi, który podejmował się podpalić Ancjum lub sztuczne drewniane miasto, wreszcie jego narzekania na Rzym i smrodliwe zaułki Subury. Tak! To cezar kazał spalić miasto! On jeden mógł się na to ważyć, tak jak jeden Tygellinus mógł się podjąć wykonania podobnego rozkazu. A jeśli Rzym płonie z rozkazu cezara, to któż może zaręczyć, że i ludność nie zostanie z jego rozkazu wymordowana. Potwór był zdolnym i do takiego czynu. Więc pożar, bunt niewolników i rzeź! Jakiś straszliwy chaos, jakieś rozpętanie niszczących żywiołów i wściekłości ludzkiej, a w tym wszystkim Ligia! Jęki Winicjusza pomieszały się z chrapaniem i jękami konia, który biegnąc drogą wznoszącą się ciągle do Arycji w górę, pędził już ostatkiem tchu. Kto ją wyrwie z płonącego miasta i kto może ją ocalić? Tu Winicjusz, położywszy się całkiem na koniu, wpił palce we włosy, gotów z bólu kąsać kark koński. Lecz w tej chwili jakiś jeździec pędzący również jak wicher, ale ze strony przeciwnej, do Ancjum, krzyknął przebiegając koło niego: „Roma ginie!”, i popędził dalej. Do uszu Winicjusza doszedł tylko jeszcze wyraz: „bogowie”, resztę zgłuszył tętent kopyt. Lecz ów wyraz wytrzeźwił go. Bogowie!… Winicjusz podniósł nagle głowę i wyciągnąwszy ramiona ku niebu nabitemu gwiazdami, począł się modlić: „Nie was wzywam, których świątynie płoną, ale Ciebie!… Tyś sam cierpiał, Tyś jeden miłosierny! Tyś jeden rozumiał ludzki ból! Tyś przyszedł na świat, by ludzi nauczyć litości, więc ją teraz okaż! Jeśliś jest taki, jak mówią Piotr i Paweł, to mi uratuj Ligię. Weź ją na ręce i wynieś z płomieni. Ty to możesz! Oddaj mi ją, a ja ci oddam krew. A jeśli dla mnie nie zechcesz tego uczynić, to uczyń dla niej. Ona Cię kocha i ufa Ci. Obiecujesz życie po śmierci i szczęście, ale szczęście po śmierci nie minie, a ona nie chce jeszcze umierać. Daj jej żyć. Weź ją na ręce i wynieś z Rzymu. Ty możesz, chybabyś nie chciał…”\\r\\n\\r\\nI przerwał, czuł bowiem, że dalsza modlitwa mogła się zmienić w groźbę; bał się obrazić bóstwo w chwili, gdy najbardziej potrzebował Jego litości i łaski. Zląkł się na samą myśl o tym, i, by nie dopuścić do głowy ani cienia groźby, począł znów smagać konia, tym bardziej że białe mury Arycji, która leżała na połowie drogi do Rzymu, zaświeciły już przed nim w blasku księżyca. Po pewnym czasie przebiegł w całym pędzie koło świątyni Merkurego, która leżała w gaju przed miastem. Wiedziano już tu widocznie o nieszczęściu, albowiem przed świątynią panował ruch niezwykły. Winicjusz dojrzał w przelocie na schodach i między kolumnami roje ludzi świecących sobie pochodniami, którzy cisnęli się pod opiekę bóstwa. Droga nie była też już ani tak pusta, ani tak wolna jak za Ardeą. Tłumy dążyły wprawdzie do gaju bocznymi ścieżkami, ale i na głównym gościńcu stały gromadki, które usuwały się pośpiesznie przed pędzącym jeźdźcem. Z miasta dochodził gwar głosów. Winicjusz wpadł w nie jak wicher, przewróciwszy i stratowawszy kilku ludzi po drodze. Naokół teraz otoczyły go okrzyki: „Rzym płonie! Miasto w ogniu! Bogowie, ratujcie Rzym!”\\r\\n\\r\\nKoń potknął się i ściągnięty silną ręką, osiadł na zadzie przed gospodą, w której Winicjusz trzymał innego do zmiany. Niewolnicy, jakby spodziewając się przybycia pana, stali przed gospodą i na jego rozkaz ruszyli na wyścigi, by przyprowadzić nowego konia. Winicjusz zaś widząc oddział złożony z dziesięciu konnych pretorianów, którzy widocznie jechali z wieścią z miasta do Ancjum, skoczył ku nim i począł pytać:\\r\\n\\r\\n— Która część miasta w ogniu?\\r\\n\\r\\n— Ktoś jest? — spytał dziesiętnik.\\r\\n\\r\\n— Winicjusz, trybun wojskowy i augustianin! Odpowiadaj, na głowę twoją!\\r\\n\\r\\n— Pożar, panie, wybuchł w kramach przy Wielkim Cyrku. Gdy nas wysłano, środek miasta był w ogniu.\\r\\n\\r\\n— A Zatybrze?\\r\\n\\r\\n— Płomień tam dotychczas nie doszedł, lecz z niepowstrzymaną siłą ogarnia coraz nowe dzielnice. Ludzie giną od żaru i dymu i wszelki ratunek niemożliwy.\\r\\n\\r\\nW tej chwili podano Winicjuszowi nowego konia. Młody trybun skoczył na niego i popędził dalej.\\r\\n\\r\\nJechał teraz ku Albanum, pozostawiając na prawo Albalongę i jej wspaniałe jezioro. Gościniec do Arycji szedł pod górę, która zasłaniała całkowicie widnokrąg i leżące po drugiej jej stronie Albanum. Winicjusz jednakże wiedział, że wydostawszy się na szczyt obaczy nie tylko Bovillae i Ustrinum, w których czekały na niego nowe konie, ale i Rzym, za Albanum bowiem ciągnęła się po obu bokach Appijskiej drogi równa, niska Kampania, po której biegły ku miastu tylko arkady akweduktów i nic już nie zasłaniało widoku.\\r\\n\\r\\n— Ze szczytu zobaczę płomienie — mówił sobie.\\r\\n\\r\\nI poczynał znów smagać konia.\\r\\n\\r\\nLecz zanim dobiegł do szczytu góry, uczuł na twarzy powiew wiatru i wraz z nim zapach dymu doszedł do jego nozdrzy.\\r\\n\\r\\nA wtem i wierzchołek wzgórza zaczął się złocić.\\r\\n\\r\\n„Łuna!” — pomyślał Winicjusz.\\r\\n\\r\\nNoc jednak bladła już od dawna, brzask przechodził w świt i na wszystkich pobliskich wzgórzach świeciły również złote i różowe blaski, mogące pochodzić zarazem od pożogi i od jutrzni. Winicjusz dobiegł do szczytu i wówczas straszliwy widok uderzył jego oczy.\\r\\n\\r\\nCała nizina pokryta była dymami, tworzącymi jakby jedną olbrzymią, leżącą tuż przy ziemi chmurę, w której znikły miasta, akwedukty, wille, drzewa; na końcu zaś tej szarej, okropnej płaszczyzny gorzało na wzgórzach miasto.\\r\\n\\r\\nPożar jednakże nie miał kształtu ognistego słupa, jak bywa wówczas, gdy się pali pojedynczy, choćby największy budynek. Była to raczej długa, podobna do zorzy wstęga.\\r\\n\\r\\nNad tą wstęgą unosił się wał dymu, miejscami zupełnie czarny, miejscami mieniący się różowo i krwawo, zbity w sobie, wydęty, gęsty i kłębiący się jak wąż, który się kurczy i wydłuża. Potworny ów wał chwilami zdawał się przykrywać nawet wstęgę ognistą, tak iż czyniła się wąską, jak taśma, lecz chwilami ona rozświecała go od dołu, zmieniając jego dolne kłęby w fale płomienne. Oboje ciągnęły się od krańca do krańca widnokręgu, zamykając go tak, jak czasem zamyka go pasmo leśne. Gór Sabińskich nie było wcale widać.\\r\\n\\r\\nWinicjuszowi na pierwszy rzut oka wydało się, że to nie tylko płonie miasto, ale świat cały, i że żadna żywa istota nie może się uratować z tego oceanu ognia i dymów.\\r\\n\\r\\nWiatr wiał coraz silniejszy od strony pożaru, niosąc zapach spalenizny i sreżogę, która poczynała przesłaniać nawet bliższe przedmioty. Dzień uczynił się zupełny i słońce oświeciło szczyty otaczające Jezioro Albańskie. Lecz jasnozłote poranne promienie wydawały się przez sreżogę jakby rude i chore. Winicjusz, spuszczając się ku Albanum, wjeżdżał w dymy coraz gęstsze i coraz mniej przenikliwe. Samo miasteczko było zupełnie w nich pogrążone. Zaniepokojeni mieszkańcy wylegli na ulice i strach było pomyśleć, co się musi dziać w Rzymie, gdyż tu już trudno było oddychać.\\r\\n\\r\\nRozpacz ogarnęła znów Winicjusza i przerażenie poczęło mu podnosić włosy na głowie. Lecz próbował się pokrzepiać, jak mógł. „Niepodobna — myślał — by całe miasto poczęło naraz płonąć. Wiatr wieje z północy i zwiewa dymy w tę tylko stronę. Po drugiej stronie nie ma ich. Zatybrze, przedzielone rzeką, może całkiem ocalało, a w każdym razie dość będzie Ursusowi przedostać się wraz z Ligią przez bramę Janikulską, by uchronić się od niebezpieczeństwa. Również niepodobna, by zginęła cała ludność i by miasto, które włada światem, starte było wraz z mieszkańcami z powierzchni ziemi. Nawet w zdobywanych miastach, gdy rzeź i ogień srożą się naraz, pewna liczba ludzi zostaje zawsze przy życiu, dlaczego więc miałaby koniecznie zginąć Ligia? „Wszak czuwa nad nią Bóg, który sam zwyciężył śmierć!” Tak rozumując począł znów modlić się i wedle obyczaju, do którego przywykł, czynić Chrystusowi wielkie śluby, wraz z obietnicami darów i ofiar. Przebiegłszy Albanum, którego cała niemal ludność siedziała na dachach i drzewach, by spoglądać na Rzym, uspokoił się cokolwiek i odzyskał zimną krew. Pomyślał też, że Ligią opiekuje się nie tylko Ursus i Linus, ale i Piotr Apostoł. Na samo wspomnienie o tym nowa otucha wstąpiła mu do serca. Piotr był zawsze dla niego istotą niepojętą, niemal nadludzką. Od chwili gdy słyszał go w Ostrianum, zostało mu dziwne wrażenie, o którym na początku pobytu w Ancjum pisał do Ligii: że każde słowo tego starca jest prawdą lub musi się stać prawdą. Bliższa znajomość, jaką zawarł z Apostołem w czasie choroby, wzmogła jeszcze to wrażenie, które następnie zmieniło się w niezachwianą wiarę. Więc skoro Piotr błogosławił jego miłości i przyobiecał mu Ligię, to Ligia nie mogła zginąć w płomieniach. Miasto może sobie spłonąć, lecz żadna iskra pożaru nie padnie na jej odzież. Pod wpływem bezsennej nocy, szalonej jazdy i wzruszeń Winicjusza poczęła ogarniać teraz dziwna egzaltacja, w której wszystko wydało mu się możliwym: Piotr przeżegna płomienie, otworzy je jednym słowem i przejdą bezpieczni wśród alei z ognia. Piotr wiedział przy tym rzeczy przyszłe, więc niechybnie przewidział i klęskę pożaru, a w takim razie jakżeby mógł nie ostrzec i nie wyprowadzić z miasta chrześcijan, a między nimi i Ligii, którą kochał jak dziecko własne. I coraz silniejsza nadzieja poczęła wstępować w serce Winicjusza. Pomyślał, że jeśli oni uciekają z miasta, to może ich znaleźć w Bovillae lub napotkać w drodze. Może oto lada chwila kochana twarz wychyli się z tych domów, rozpościerających się coraz szerzej po całej Kampanii.\\r\\n\\r\\nWydało mu się to tym prawdopodobniejszym, że na drodze począł napotykać coraz więcej ludzi, którzy opuściwszy miasto jechali do Gór Albańskich, by ocaliwszy się od ognia wydostać się następnie i poza granice dymów. Nie dojechawszy do Ustrinum musiał zwolnić z powodu zatłoczenia drogi. Obok pieszych z manatkami na plecach napotykał objuczone konie, muły, wozy naładowane dobytkiem, a wreszcie i lektyki, w których niewolnicy nieśli zamożniejszych mieszkańców. Ustrinum tak już było nabite zbiegami z Rzymu, że przez tłum trudno się było przecisnąć. Na rynku, pod kolumnami świątyń i na ulicach roiło się od zbiegów. Tu i ówdzie poczęto rozbijać już namioty, pod którymi miały szukać schronienia całe rodziny. Inni obozowali pod gołym niebem, krzycząc, wzywając bogów lub przeklinając losy. W powszechnym przerażeniu trudno się było o coś dopytać. Ludzie, do których zwracał się Winicjusz, albo nie odpowiadali mu wcale lub podnosili na niego wpółobłąkane z przerażenia oczy, odpowiadając, że ginie miasto i świat. Od strony Rzymu napływały z każdą chwilą nowe tłumy, złożone z mężczyzn, kobiet i dzieci, które wzmagały zamieszanie i lament. Niektórzy, pogubiwszy się w ścisku, szukali rozpaczliwie zaginionych. Inni bili się o obozowiska. Gromady na wpół dzikich pasterzy z Kampanii przyciągnęły do miasteczka szukając nowin lub zysków z kradzieży, którą ułatwiało zamieszanie. Tu i ówdzie tłum, złożony z niewolników wszelkiej narodowości i z gladiatorów, począł grabić domy i wille w mieście i bić się z żołnierzami występującymi w obronie mieszkańców.\\r\\n\\r\\nSenator Juniusz, którego Winicjusz spostrzegł przy gospodzie otoczonego zastępem batawskich niewolników, pierwszy dał mu nieco dokładniejszą wiadomość o pożarze. Ogień wszczął się rzeczywiście przy Wielkim Cyrku, w miejscu, które dotyka Palatynu i wzgórza Caelius, lecz rozszerzył się z niepojętą szybkością, tak iż ogarnął cały środek miasta. Nigdy jeszcze od czasów Brennusa nie spotkała miasta tak straszna klęska. „Cyrk zgorzał cały, również jak otaczające go kramy i domy — mówił Juniusz — Awentyn i Caelius w ogniu. Płomień otoczywszy Palatyn dostał się na Karyny…”\\r\\n\\r\\nTu Juniusz, który na Karynach posiadał wspaniałą insulę pełną dzieł sztuki, w których się kochał, porwał garść brudnego pyłu i posypawszy nim głowę począł przez chwilę jęczeć rozpaczliwie.\\r\\n\\r\\nLecz Winicjusz potrząsnął go za ramiona.\\r\\n\\r\\n— I mój dom na Karynach — rzekł — lecz gdy wszystko ginie, niech i on ginie.\\r\\n\\r\\nPo czym przypomniawszy sobie, że Ligia idąc za jego radą mogła się przenieść do domu Aulusów, spytał:\\r\\n\\r\\n— A Vicus Patricius?\\r\\n\\r\\n— W ogniu — odpowiedział Juniusz.\\r\\n\\r\\n— A Zatybrze?\\r\\n\\r\\nJuniusz spojrzał na niego ze zdziwieniem.\\r\\n\\r\\n— Mniejsza o Zatybrze — rzekł ściskając dłońmi zbolałe skronie.\\r\\n\\r\\n— Mnie więcej chodzi o Zatybrze niż o cały Rzym — zawołał gwałtownie Winicjusz.\\r\\n\\r\\n— To się tam dostaniesz chyba przez Via Portuensis, bo obok Awentynu żar cię udusi… Zatybrze?… Nie wiem. Ogień nie mógł tam chyba jeszcze dojść, lecz czy już w tej chwili nie doszedł, jedni bogowie wiedzą…\\r\\n\\r\\nTu Juniusz zawahał się przez chwilę, następnie rzekł zniżonym głosem:\\r\\n\\r\\n— Wiem, że mnie nie zdradzisz, więc ci powiem, że to nie jest zwykły pożar. Cyrku nie dawano ratować… Sam słyszałem… Gdy domy poczęły wkoło płonąć, tysiące głosów wołało: „Śmierć ratującym!” Jacyś ludzie przebiegają miasto i ciskają w domy płonące pochodnie… Z drugiej strony lud się burzy i woła, że miasto płonie z rozkazu. Nic więcej nie powiem. Biada miastu, biada nam wszystkim i mnie! Co się tam dzieje, tego ludzki język nie wyrazi. Ludność ginie w ogniu lub morduje się wzajemnie w ścisku… To koniec Rzymu!…\\r\\n\\r\\nI znów począł powtarzać: „Biada! Biada miastu i nam!” — lecz Winicjusz wskoczył na konia i ruszył przed siebie dalej drogą Appijską.\\r\\n\\r\\nLecz było to obecnie raczej przepychanie się wśród rzeki ludzi i wozów, która płynęła z miasta. — Miasto leżało teraz przed Winicjuszem jak na dłoni, objęte potwornym pożarem… Od morza ognia i dymu bił żar straszliwy, a wrzaski ludzkie nie mogły stłumić syczenia i huku płomieni.\\r\\n\\r\\n\\r\\n\\r\\nRozdział czterdziesty trzeci\\r\\n\\r\\nW miarę jak Winicjusz zbliżał się do murów, okazywało się, że łatwiej było przyjechać do Rzymu niż dostać się do środka miasta. Przez drogę Appijską trudno było się przecisnąć z powodu natłoku ludzi. Domy, pola, cmentarze, ogrody i świątynie, leżące po obu jej stronach, zmienione były w obozowiska. W świątyni Marsa, leżącej tuż koło Porta Appia, tłum odbił drzwi, aby w jej wnętrzu znaleźć przytułek na noc. Na cmentarzach brano w posiadanie większe grobowce i toczono o nie walki, które dochodziły do rozlewu krwi. Ustrinum ze swoim nieładem dawało zaledwie lekki przedsmak tego, co działo się pod murami samego miasta. Ustał wszelki wzgląd na powagę prawa, na urząd, na węzły rodzinne, na różnice stanu. Widziano niewolników okładających kijami obywateli. Gladiatorowie, pijani winem złupionym w Emporium, połączywszy się w duże gromady przebiegali z dzikimi okrzykami place przydrożne, rozpędzając ludzi, tratując, łupiąc. Mnóstwo barbarzyńców, wystawionych na sprzedaż w mieście, pouciekało z bud sprzedażnych. Pożar i zaguba miasta były dla nich zarazem końcem niewoli i godziną pomsty, toteż gdy osiadła ludność, która w ogniu traciła całe mienie, wyciągała z rozpaczą ręce do bogów wołając o ratunek, oni z wyciem radości rozbijali tłumy, ściągając ludziom odzież z ramion i porywając młodsze niewiasty. Łączyli się z nimi niewolnicy z dawna już służący w Rzymie, nędzarze nie mający nic na ciele prócz wełnianej opaski na biodrach, straszne postacie z zaułków, których po dniu nie widywało się niemal nigdy na ulicach i których istnienia w Rzymie trudno się było domyśleć. Tłum ten, złożony z Azjatów, Afrykanów, Greków, Traków, Germanów i Brytanów, wrzeszczący wszystkimi językami ziemi, dziki i rozpasany, szalał sądząc, iż nadeszła chwila, w której wolno mu sobie wynagrodzić za lata cierpień i nędzy. Wśród tej rozkołysanej ciżby ludzkiej, w blasku dnia i pożogi migotały hełmy pretorianów, pod których opiekę chroniła się ludność spokojniejsza i którzy w wielu miejscach wstępnym bojem musieli uderzać na rozbestwioną tłuszczę. Winicjusz widział w życiu swoim zdobywane miasta, lecz nigdy oczy jego nie patrzyły na widowisko, w którym by rozpacz, łzy, ból, jęki, dzika radość, szaleństwo, wściekłość i rozpasanie zmieszały się razem w taki niezmierny chaos. Nad tą zaś falującą, obłąkaną ciżbą ludzką huczał pożar, płonęło na wzgórzach największe w świecie miasto, śląc w zamieszanie swój ognisty oddech i przykrywając je dymami, nad którymi nie było już widać błękitu nieba. Młody trybun z największym wysileniem, narażając co chwila życie, dotarł wreszcie do bramy Appijskiej, lecz tu spostrzegł, że przez dzielnicę Porta Capena nie będzie mógł dostać się do miasta nie tylko z powodu ciżby, lecz i dla straszliwego żaru, od którego tuż za bramą drżało całe powietrze. Przy tym most przy Porta Trigemina, naprzeciw świątyni Bonae Deae, jeszcze nie istniał, chcąc więc dostać się za Tyber trzeba było przedrzeć się aż do mostu Palowego, to jest przejechać koło Awentynu, przez część miasta zalaną jednym morzem płomieni. Było to zupełnym niepodobieństwem. Winicjusz zrozumiał, że musi wrócić w kierunku Ustrinum, tam skręcić z drogi Appijskiej, przejechać rzekę poniżej miasta i dostać się na Via Portuensis, która wiodła wprost na Zatybrze. Nie było i to rzeczą łatwą z powodu coraz większego zamętu panującego na drodze Appijskiej. Trzeba tam było torować sobie drogę chyba mieczem, Winicjusz zaś nie miał broni, wyjechał bowiem z Ancjum tak, jak wieść o pożarze zastała go w willi cezara. Lecz przy Źródle Merkurego ujrzał znajomego centuriona pretorianów, który na czele kilkudziesięciu ludzi bronił przystępu do obrębu świątyni, i kazał mu jechać za sobą, ten zaś poznawszy trybuna i augustianina nie śmiał się rozkazowi sprzeciwić.\\r\\n\\r\\nWinicjusz sam objął dowództwo oddziału i przepomniawszy na tę chwilę nauk Pawła o miłości bliźniego, parł i rozcinał przed sobą tłum z pośpiechem zgubnym dla wielu, którzy na czas nie potrafili się usunąć. Ścigały ich przekleństwa i grad kamieni, lecz on nie zważał na to pragnąc prędzej wydostać się na miejsca wolniejsze. Jednakże można się było posuwać naprzód tylko z największym wysileniem. Ludzie, którzy rozłożyli się już obozem, nie chcieli żołnierzom ustępować z drogi, klnąc na głos cezara i pretorianów. W niektórych miejscach tłum przybierał groźną postawę. Do uszu Winicjusza dochodziły głosy oskarżające Nerona o podpalenie miasta. Grożono otwarcie śmiercią i jemu, i Poppei. Okrzyki: „Sannio!”, „Histrio!” (błazen, aktor), „Matkobójca!”, rozlegały się dookoła. Niektórzy wołali, by go powlec do Tybru, inni, że dość Rzym okazał cierpliwości. Widocznym było, że groźby owe mogą się zmienić w bunt otwarty, który byle się znalazł przywódca, może lada chwila wybuchnąć. Tymczasem wściekłość i rozpacz tłumu zwracała się przeciw pretorianom, którzy i dlatego jeszcze nie mogli się z ciżby wydobyć, że drogę zagradzały całe stosy rzeczy wyniesionych naprędce z pożaru: skrzynie i beczki z żywnością, kosztowniejsze sprzęty, naczynia, kolebki dziecinne, pościel, wozy i nosze ręczne. Tu i ówdzie przyszło do starć, lecz pretorianie prędko radzili sobie z bezbronną tłuszczą. Przejechawszy z trudem w poprzek drogę Łacińską, Numicyjską, Ardejską, Lawinijską i Ostyjską, okrążając wille, ogrody, cmentarze i świątynie, Winicjusz dotarł w końcu do miasteczka zwanego Vicus Aleksandri, za którym przeprawił się przez Tyber. Było tam już luźniej i mniej dymu. Od zbiegów, których jednak i tu nie brakło, dowiedział się, że tylko niektóre zaułki Zatybrza zostały objęte pożarem, ale że zapewne nic się nie ostoi przed potęgą ognia, ponieważ są ludzie, którzy podkładają go umyślnie i nie pozwalają ratować, krzycząc, iż czynią to z rozkazu. Młody trybun nie miał już teraz najmniejszej wątpliwości, że to cezar kazał istotnie podpalić Rzym, i pomsta, o jaką wołały tłumy, wydała mu się rzeczą słuszną i sprawiedliwą. Cóż więcej mógł był uczynić Mitrydat lub którykolwiek z najzawziętszych nieprzyjaciół Rzymu? Miara była przebrana, szaleństwo stało się zbyt potwornym, a życie ludzkie zbyt wobec niego niemożliwym. Winicjusz wierzył też, że godzina Nerona wybiła, że te gruzy, w które rozpada się miasto, powinny i muszą przywalić potwornego błazna razem z jego wszystkimi zbrodniami. Gdyby znalazł się mąż dość śmiały, by stanąć na czele zrozpaczonej ludności, stać się to mogło w przeciągu kilku godzin. Tu śmiałe i mściwe myśli poczęły przelatywać przez głowę Winicjusza. A gdyby to uczynił on? Dom Winicjuszów, który aż do ostatnich czasów liczył całe szeregi konsulów, znany był w całym Rzymie. Tłumy potrzebowałyby tylko nazwiska. Przecie już raz z powodu skazania na śmierć czterystu niewolników prefekta Pedaniusza Sekunda o mało nie przyszło do buntu i wojny domowej, cóż by więc stało się dziś wobec straszliwej klęski, przewyższającej niemal wszystkie, jakich Rzym w przeciągu ośmiu wieków doznał. Kto wezwie do broni Kwirytów (myślał Winicjusz), ten niewątpliwie obali Nerona i sam przeoblecze się w purpurę. A więc czemu by on nie miał tego uczynić? Był tęższym, dzielniejszym i młodszym od innych augustianów… Nero rozkazywał wprawdzie trzydziestu legiom stojącym na krańcach państwa, ale czyż i te legie, i ich przywódcy nie wzburzą się na wieść o spaleniu Rzymu i jego świątyń?… A w takim razie on, Winicjusz, mógłby zostać cezarem. Wszakże szeptano między augustianami, że jakiś wieszczek przepowiedział purpurę Othonowi. W czymże on gorszy? Może i Chrystus dopomógłby mu swą Boską potęgą, może to Jego natchnienie? „Oby tak było!” — wołał w duchu Winicjusz. Pomściłby się wówczas na Neronie za niebezpieczeństwo Ligii i za swój niepokój, zaprowadziłby panowanie sprawiedliwości i prawdy, rozszerzyłby naukę Chrystusa od Eufratu aż do mglistych brzegów Brytanii, a zarazem przyodziałby w purpurę Ligię i uczynił ją panią ziemi.\\r\\n\\r\\nLecz myśli te, wybuchnąwszy z jego głowy jak snop iskier z płonącego domu, zagasły jak iskry. Przede wszystkim należało Ligię ratować. Patrzył teraz na klęskę z bliska, więc lęk zdjął go na nowo, a wobec tego morza ognia i dymu, wobec zetknięcia się ze straszliwą rzeczywistością, owa ufność, z jaką wierzył, iż Piotr Apostoł uratuje Ligię, zamarła zupełnie w jego sercu. Rozpacz chwyciła go po raz drugi, więc wydostawszy się na Via Portuensis, wiodącą wprost na Zatybrze, nie opamiętał się aż w bramie, przy której powtórzono mu to, co poprzednio mówili zbiegowie, że większa część tej dzielnicy nie była jeszcze objęta pożarem, lubo ogień w kilku miejscach przerzucił się już za rzekę.\\r\\n\\r\\nZatybrze jednak pełne było także dymu i uciekających tłumów, przez które trudniej było się w głąb przedostać dlatego, że ludzie mając więcej czasu wynosili i ratowali więcej rzeczy. Sama główna droga Portowa była w wielu miejscach zupełnie nimi zawalona, a koło Naumachii Augusta wznosiły się ich całe stosy. Ciaśniejsze zaułki, w których nagromadziły się gęściej dymy, były wprost nieprzystępne. Mieszkańcy uciekali z nich tysiącami. Winicjusz widział po drodze przerażające obrazy. Nieraz dwie rzeki ludzkie płynące ze stron przeciwnych, spotkawszy się w ciasnym przejściu, parły się wzajem i walczyły ze sobą na zabój. Ludzie bili się i tratowali jedni po drugich. Rodziny gubiły się w zamieszaniu, matki nawoływały rozpaczliwie dzieci. Winicjuszowi włosy powstawały na myśl, co musiało się dziać bliżej ognia. Wśród wrzasków i zgiełku trudno było się o coś rozpytać lub zrozumieć wołania. Chwilami zza rzeki przytaczały się nowe bałwany dymów czarnych i tak ciężkich, iż toczyły się tuż przy ziemi, zakrywając tak domy, ludzi i wszystkie przedmioty, jak je zakrywa noc. Lecz wiatr, spowodowany pożarem, rozwiewał je i wówczas Winicjusz mógł posuwać się dalej ku zaułkowi, na którym stał dom Linusa. Upał lipcowego dnia, zwiększony żarem bijącym od płonących dzielnic, stał się nieznośnym. Dym gryzł w oczy, piersiom brakło tchu. Nawet i ci mieszkańcy, którzy w nadziei, że płomień nie przekroczy rzeki, zostali dotąd w domach, poczęli je opuszczać i ciżba zwiększała się z każdą godziną. Pretorianie towarzyszący Winicjuszowi pozostali w tyle. W tłoku zranił ktoś młotem jego konia, który począł rzucać zakrwawionym łbem, wspinać się i odmawiać posłuszeństwa jeźdźcowi. Poznano też po bogatej tunice augustianina i natychmiast rozległy się wokół okrzyki: „Śmierć Neronowi i jego podpalaczom!” Nadeszła chwila groźnego niebezpieczeństwa, albowiem setki rąk wyciągnęły się ku Winicjuszowi, lecz spłoszony koń uniósł go tratując ludzi, a zarazem nadpłynęła nowa fala czarnego dymu i pogrążyła w mroku ulicę. Winicjusz widząc, że nie przejedzie, zeskoczył wreszcie na ziemię i począł biec piechotą, prześlizgując się koło murów, a czasami czekając, by uciekający tłum minął go. W duszy mówił sobie, że to są próżne wysilenia. Ligia mogła nie być już w mieście, mogła w tej chwili ratować się ucieczką: łatwiej było odnaleźć szpilkę nad brzegiem morza niż ją w tym natłoku i chaosie. Chciał jednak choćby za cenę życia dotrzeć do domu Linusa. Chwilami zatrzymywał się i tarł oczy. Urwawszy brzeg tuniki zasłonił nią nos i usta i biegł dalej.\\r\\n\\r\\nW miarę jak zbliżał się do rzeki, upał powiększał się straszliwie. Winicjusz wiedząc, że pożar wszczął się przy Wielkim Cyrku, sądził z początku, że żar ów bije od jego zgliszcz oraz od Forum Boarium i od Velabrum, które, leżąc w pobliżu, musiały być również ogarnięte płomieniem. Lecz gorąco stawało się nie do zniesienia. Ktoś uciekający, ostatni, jakiego Winicjusz spostrzegł, starzec o kulach, krzyknął: „Nie zbliżaj się do mostu Cestiusza! Cała wyspa w ogniu”. Jakoż nie można się było dłużej łudzić. Na zakręcie ku Vicus Judaeorum, na którym stał dom Linusa, młody trybun dojrzał wśród chmury dymów płomień: paliła się nie tylko wyspa, ale i Zatybrze, a przynajmniej drugi koniec uliczki, na której mieszkała Ligia.\\r\\n\\r\\nWinicjusz jednak pamiętał, że dom Linusa otoczony był ogrodem, za którym od strony Tybru było niezbyt rozległe, niezabudowane pole. Ta myśl dodała mu otuchy. Ogień mógł zatrzymać się na pustym miejscu. W tej nadziei biegł dalej, jakkolwiek każdy powiew przynosił już nie tylko dymy, ale tysiące iskier, które mogły wzniecić pożar z drugiego końca zaułka i przeciąć odwrót.\\r\\n\\r\\nNa koniec ujrzał jednak przez dymną zasłonę cyprysy w ogrodzie Linusa. Domy leżące za niezabudowanym polem paliły się już jak stosy drzewa, ale mała insula Linusowa stała jeszcze nietknięta. Winicjusz spojrzał z wdzięcznością w niebo i skoczył ku niej, jakkolwiek samo powietrze poczęło go parzyć. Drzwi były przymknięte, lecz on pchnął je i wpadł do środka.\\r\\n\\r\\nW ogródku nie było żywej duszy i dom zdawał się być również zupełnie pusty.\\r\\n\\r\\n„Może pomdleli od dymu i żarów” — pomyślał Winicjusz.\\r\\n\\r\\nI począł wołać:\\r\\n\\r\\n— Ligio! Ligio!\\r\\n\\r\\nOdpowiedziało mu milczenie. W ciszy słychać było tylko huk dalekiego ognia.\\r\\n\\r\\n— Ligio!\\r\\n\\r\\nNagle do uszu jego doszedł ów posępny głos, który słyszał już raz w tym ogródku. Na pobliskiej wyspie zapaliło się widocznie vivarium leżące niedaleko świątyni Eskulapa, w którym wszelkiego rodzaju zwierzęta, a między nimi lwy, poczęły ryczeć z przerażenia. Winicjusza dreszcz przebiegł od stóp do głowy. Oto drugi już raz, w chwili gdy cała jego istota była skupiona w myśli o Ligii, te straszliwe głosy odzywały się jak zapowiedź nieszczęścia, jak dziwna wróżba złowrogiej przyszłości.\\r\\n\\r\\nByło to jednak krótkie, chwilowe wrażenie, albowiem jeszcze straszliwszy od ryku dzikich zwierząt huk pożaru nakazywał myśleć o czym innym. Ligia nie odpowiedziała wprawdzie na wołanie, lecz mogła znajdować się w tym zagrożonym budynku, zemdlona lub zduszona dymem. Winicjusz skoczył do środka domu. W małym atrium było pusto i ciemno od dymu. Szukając rękoma drzwi prowadzących do cubiculów, spostrzegł migocący płomyk lampki i zbliżywszy się ujrzał lararium, w którym zamiast larów był krzyż. Pod krzyżem tym płonął kaganek. Przez głowę młodego katechumena przebiegła z błyskawiczną szybkością myśl, że ów krzyż zsyła mu to światełko, przy którym może odnaleźć Ligię, wziął więc kaganek i począł szukać cubiculów. Znalazłszy jedno odsunął zasłonę i świecąc kagankiem, począł patrzeć.\\r\\n\\r\\nLecz i tu nie było nikogo. Winicjusz pewien był jednak, że trafił do cubiculum Ligii, albowiem na gwoździach nabitych w ścianę wisiała jej odzież, na łóżku zaś leżało capitium, to jest obcisła szata, którą kobiety nosiły bezpośrednio na ciele. Winicjusz porwał ją, przycisnął do ust i przewiesiwszy ją przez ramię ruszył na dalsze poszukiwania. Domek był mały, więc w krótkim przeciągu czasu zwiedził wszystkie izby, a nawet i piwnice. Lecz nigdzie nie znalazł żywej duszy. Było rzeczą aż nadto widoczną, że Ligia, Linus i Ursus musieli wraz z innymi mieszkańcami dzielnicy szukać w ucieczce ocalenia przed pożarem. „Trzeba ich szukać między tłumem, za bramami miasta” — pomyślał Winicjusz.\\r\\n\\r\\nNie zdziwiło go też zbytnio, że nie napotkał ich na Via Portuensis, mogli bowiem wyjść z Zatybrza ze strony przeciwnej, w kierunku wzgórza Watykańskiego. W każdym razie ocaleli przynajmniej od ognia. Winicjuszowi kamień spadł z piersi. Widział wprawdzie, z jak strasznymi niebezpieczeństwami była połączona ucieczka, ale myśl o nadludzkiej sile Ursusa dodawała mu otuchy. „Trzeba mi teraz (mówił sobie) uciekać stąd i przez ogrody Domicji przedostać się do ogrodów Agrypiny. Tam ich znajdę. Dymy tam niestraszne, bo wiatr wieje od Gór Sabińskich”.\\r\\n\\r\\nPrzyszedł jednak najwyższy czas, w którym musiał myśleć o własnym ocaleniu, albowiem fala ognia napływała coraz bliżej od strony wyspy i kłęby dymu przesłoniły niemal zupełnie zaułek. Kaganek, którym świecił sobie w domu, zgasł od przeciągu powietrza. Winicjusz wypadłszy na ulicę biegł teraz całym pędem ku Via Portuensis, w tę samą stronę, z której przyszedł, a pożar zdawał się go gonić swym ognistym oddechem, to otaczając go coraz nowymi chmurami dymu, to obsypując skrami, które padały mu na włosy, na szyję i odzież. Tunika poczęła się na nim tlić w kilku miejscach, lecz on nie zważał na to i biegł dalej, w obawie, że dym może go zadusić. Jakoż w ustach miał smak spalenizny i sadzy, gardło i płuca paliły go jak ogień. Krew napływała mu do głowy tak, iż chwilami widział wszystko czerwono i same dymy wydawały mu się również czerwone. Wówczas mówił sobie w duszy: „To żywy ogień! Lepiej mi rzucić się na ziemię i zginąć”. Bieg męczył go coraz bardziej. Głowa, szyja i plecy oblewały mu się potem, a ów pot parzył go jak ukrop. Gdyby nie imię Ligii, które powtarzał w myśli, i gdyby nie jej capitium, którym obwinął sobie usta, byłby padł. W kilka chwil później począł już jednak nie rozeznawać zaułku, którym biegł. Stopniowo opuszczała go świadomość, pamiętał tylko, że musi uciekać, albowiem na otwartym polu czeka go Ligia, którą przyobiecał mu Piotr Apostoł. I nagle ogarnęła go jakaś dziwna, na wpół już gorączkowa, podobna do przedśmiertnego widzenia pewność, że ją musi zobaczyć, zaślubić, a potem zaraz umrze.\\r\\n\\r\\nBiegł już jednak jak pijany, taczając się od jednej strony ulicy do drugiej. A wtem zmieniło się coś w potwornym ognisku ogarniającym olbrzymie miasto. Wszystko, co dotychczas jeszcze się tylko tliło, wybuchnęło widocznie jednym morzem płomieni, albowiem wiatr przestał przynosić dymy, te zaś, które się nagromadziły w zaułkach, zwiał szalony pęd rozpalonego powietrza. Pęd ów gnał teraz miliony skier, tak że Winicjusz biegł jakby w ognistej chmurze. Natomiast mógł lepiej widzieć przed sobą i w chwili prawie gdy już miał padać, ujrzał koniec zaułka. Widok ten dodał mu znowu sił. Ominąwszy narożnik znalazł się w ulicy, która wiodła ku Via Portuensis i polu Kodetańskiemu. Skry przestały go gonić. Zrozumiał, że jeśli zdoła dobiec do Portowej drogi, to ocaleje, choćby mu nawet przyszło na niej zemdleć.\\r\\n\\r\\nNa końcu ulicy dojrzał znów jakby chmurę, która przesłaniała wyjście.\\r\\n\\r\\n„Jeśli to są dymy — pomyślał — to już nie przejdę”. Biegł resztą sił. Po drodze zrzucił z siebie tunikę, która zatlona od iskier, poczęła go palić jak koszula Nessusa, i leciał nagi, mając tylko na głowie i na ustach capitium Ligii. Dobiegłszy bliżej, rozpoznał, że to, co brał za dym, było kurzawą, z której na domiar dochodziły głosy i krzyki ludzkie.\\r\\n\\r\\n„Tłuszcza rabuje domy” — rzekł sobie.\\r\\n\\r\\nLecz biegł w kierunku głosów. Zawsze byli tam ludzie, którzy mogli mu dać pomoc. W tej nadziei, zanim jeszcze dobiegł, począł krzyczeć całą siłą głosu o ratunek. Lecz było to jego ostatnie wysilenie: w oczach poczerwieniało mu jeszcze bardziej, w płucach zbrakło oddechu, w kościach siły, i padł.\\r\\n\\r\\nDosłyszano go jednak, a raczej spostrzeżono, i dwóch ludzi ruszyło mu na pomoc z gurdami pełnymi wody. Winicjusz, który padł z wyczerpania, ale nie stracił przytomności, chwycił obu rękoma naczynie i wychylił je do połowy.\\r\\n\\r\\n— Dzięki — rzekł — postawcie mnie na nogi, dalej sam pójdę!\\r\\n\\r\\nDrugi robotnik oblał mu głowę wodą, obaj zaś nie tylko postawili go na nogi, ale podjęli z ziemi i ponieśli do gromady innych, którzy otoczyli go wkoło, badając troskliwie, czy nie poniósł zbytniego szwanku. Troskliwość ta zdziwiła Winicjusza.\\r\\n\\r\\n— Ludzie — zapytał — coście za jedni?\\r\\n\\r\\n— Burzymy domy, aby pożar nie mógł dojść do drogi Portowej — odpowiedział jeden z robotników.\\r\\n\\r\\n— Przyszliście mi na pomoc, gdym już padł. Dzięki wam.\\r\\n\\r\\n— Nam nie wolno odmówić pomocy — ozwało się kilka głosów.\\r\\n\\r\\nWówczas Winicjusz, który poprzednio od rana patrzył na rozbestwione tłumy, na bójki i grabież, spojrzał uważniej na otaczające go twarze i rzekł:\\r\\n\\r\\n— Niech wam wynagrodzi… Chrystus.\\r\\n\\r\\n— Chwała imieniowi Jego! — zawołał cały chór głosów.\\r\\n\\r\\n— Linus?… — spytał Winicjusz.\\r\\n\\r\\nLecz nie mógł pytać dłużej i nie dosłyszał odpowiedzi, gdyż ze wzruszenia i przebytych wysileń zemdlał. Obudził się dopiero na polu Kodetańskim, w ogrodzie, otoczony przez kilkoro kobiet i mężczyzn, i pierwsze słowa, na jakie znowu się zdobył, były:\\r\\n\\r\\n— Gdzie Linus?\\r\\n\\r\\nPrzez chwilę nie było odpowiedzi, po czym jakiś znajomy Winicjuszowi głos rzekł nagle:\\r\\n\\r\\n— Za bramą Nomentańską; wyszedł do Ostrianum… od dwóch dni… Pokój ci, królu perski!\\r\\n\\r\\nWinicjusz podniósł się i siadł, ujrzawszy niespodzianie nad sobą Chilona.\\r\\n\\r\\nGrek zaś mówił:\\r\\n\\r\\n— Dom twój, panie, zapewne spłonął, bo Karyny w płomieniu, ale ty zawsze będziesz bogaty jak Midas. O, co za nieszczęście! Chrześcijanie, synu Serapisa, przepowiadali od dawna, że ogień zniszczy to miasto… A Linus wraz z córką Jowisza jest na Ostrianum… O, co za nieszczęście na to miasto!…\\r\\n\\r\\nWinicjuszowi znów uczyniło się słabo.\\r\\n\\r\\n— Widziałeś ich? — spytał.\\r\\n\\r\\n— Widziałem, panie!… Niech będą dzięki Chrystusowi i wszystkim bogom, żem ci mógł dobrą wieścią odpłacić za twoje dobrodziejstwa. Ale ja ci, Ozyrysie, jeszcze odpłacę, przysięgam na ten palący się Rzym!\\r\\n\\r\\nNa dworze czynił się wieczór, ale w ogrodzie widno było jak w dzień, gdyż pożar wzmógł się jeszcze. Zdawało się, że płoną już nie pojedyncze dzielnice, ale całe miasto, jak długie i szerokie. Niebo było czerwone, jak okiem sięgnąć, i na świecie czyniła się noc czerwona.\\r\\n\\r\\n\\r\\n\\r\\nRozdział czterdziesty czwarty\\r\\n\\r\\nŁuna od palącego się miasta zalała niebo tak szeroko, jak wzrok ludzki mógł sięgnąć. Zza wzgórz wytoczył się księżyc wielki i pełny, który rozgorzał wnet od blasku i przybrawszy barwę rozpalonej miedzi zdawał się ze zdumieniem spoglądać na ginący gród światowładny. W zaróżowionych przepaściach nieba świeciły również różowe gwiazdy, lecz w przeciwieństwie do zwykłych nocy ziemia jaśniejsza była od niebios. Rzym oświecał na kształt olbrzymiego stosu całą Kampanię. Przy krwawym blasku widać było dalsze wzgórza miasta, wille, świątynie, pomniki i akwedukty biegnące ze wszystkich okolicznych gór ku miastu, na akweduktach zaś roje ludzi, którzy schronili się tam dla bezpieczeństwa lub dla przypatrywania się pożarowi.\\r\\n\\r\\nTymczasem straszny żywioł obejmował coraz nowe dzielnice. Nie można było wątpić, że jakieś zbrodnicze ręce podpalają miasto, gdy coraz nowe pożary wybuchały w miejscach od głównego ogniska odległych. Ze wzgórz, na których Rzym był zbudowany, płomienie spływały na kształt fal morskich na doliny, szczelnie zabudowane domami liczącymi po pięć i sześć pięter, pełne bud, kramów, drewnianych ruchomych amfiteatrów, zbudowanych przygodnie na rozmaite widowiska, i wreszcie składów drzewa, oliwy, zboża, orzechów, szyszek pinij, których ziarnem żywiła się uboga ludność, i odzieży, którą czasem z łaski cezarów rozdawano hałastrze gnieżdżącej się po ciasnych zaułkach. Tam pożar znajdując dostatek palnych materiałów zmieniał się niemal w szereg wybuchów i z niesłychaną szybkością ogarniał całe ulice. Ludzie, obozujący za miastem lub stojący na wodociągach, odgadywali z barwy płomienia, co się pali. Szalony pęd powietrza wynosił chwilami z ognistej toni tysiące i miliony rozżarzonych skorup od orzechów i migdałów, które wzbijały się nagle w górę jak nieprzeliczone stada jaśniejących motyli — i pękały z trzaskiem w powietrzu lub gnane wiatrem spadały na nowe dzielnice, na wodociągi i na pola otaczające miasto. Wszelka myśl o ratunku wydawała się niedorzeczną, zamieszanie zaś wzrastało coraz bardziej, gdy bowiem z jednej strony ludność miejska uciekała wszystkimi bramami za mury, z drugiej pożar przywabił tysiące ludzi z okolicy, tak mieszkańców małych miast, jak chłopstwa i na wpół dzikich pasterzy z Kampanii, których znęciła także nadzieja rabunku.\\r\\n\\r\\nOkrzyk „Rzym ginie!” nie schodził z ust tłumu, zguba zaś miasta wydawała się w owych czasach zarazem końcem władztwa i rozwiązaniem wszelkich węzłów, które aż dotąd związywały ludzkość w jedną całość. Tłuszcza też, w której większości ludzi, złożonej z niewolników i przybyszów, nie zależało nic na panowaniu Rzymu, a którą przewrót mógł tylko uwolnić od pęt, przybierała tu i ówdzie groźną postawę. Szerzyła się przemoc i grabież. Zdawało się, że jedynie samo widowisko ginącego grodu przykuwa uwagę ludzką i powstrzymuje jeszcze wybuch rzezi, która rozpocznie się natychmiast, jak tylko miasto zmieni się w zgliszcza. Setki tysięcy niewolników zapominając, że Rzym prócz świątyń i murów posiada jeszcze kilkadziesiąt legii we wszystkich stronach świata — zdawały się tylko czekać hasła i wodza. Poczęto wspominać imię Spartakusa — lecz Spartakusa nie było — natomiast obywatele jęli się skupiać i zbroić, czym kto mógł. Najpotworniejsze wieści krążyły po wszystkich bramach. Niektórzy twierdzili, że to Wulkan z rozkazu Jowisza niszczy miasto ogniem wydobywającym się spod ziemi; inni, że to jest zemsta Westy za westalkę Rubrię. Ludzie, tak przekonani, nie chcieli nic ratować, natomiast oblegając świątynie, prosili o zmiłowanie się bogów. Lecz najpowszechniej powtarzano, iż cezar kazał spalić Rzym dlatego, by się uwolnić od zapachów zalatujących od Subury i by wybudować nowe miasto pod nazwiskiem Neronii. Na tę myśl wściekłość ogarniała ludzi i gdyby, jak to myślał Winicjusz, znalazł się przywódca, który by chciał skorzystać z tego wybuchu nienawiści, godzina Nerona byłaby wybiła o całe lata wcześniej.\\r\\n\\r\\nMówiono również, że cezar oszalał, że każe pretorianom i gladiatorom uderzyć na lud i sprawić rzeź ogólną. Niektórzy przysięgali na bogi, że zwierzęta ze wszystkich vivariów zostały z polecenia Miedzianobrodego wypuszczone. Widziano na ulicy lwy z płonącymi grzywami i rozszalałe słonie, i tury tratujące gromadami ludzi. Była w tym nawet część prawdy, gdyż w kilku miejscach słonie na widok zbliżającego się pożaru rozwaliły vivaria i wydostawszy się na wolność, gnały w dzikim popłochu w stronę od ognia przeciwną, niszcząc wszystko przed sobą jak burza. Wieść publiczna podawała na dziesiątki tysięcy liczbę osób, które zginęły w ogniu. Jakoż zginęło mnóstwo. Byli tacy, którzy straciwszy całe mienie lub najdroższe sercu istoty, dobrowolnie rzucali się z rozpaczy w płomienie. Innych udusiły dymy. W środku miasta, między Kapitolem z jednej, a Kwirynałem, Wiminalem i Eskwilinem z drugiej strony, jak również między Palatynem a wzgórzem Caelius, gdzie były najgęściej zabudowane ulice, pożar wszczynał się w tak wielu miejscach naraz, że całe gromady ludzi, uciekając w jedną stronę, trafiały najniespodzianiej na nową ścianę płomienia ze strony przeciwnej i ginęły straszną śmiercią wśród ognistego zalewiska.\\r\\n\\r\\nW przestrachu, zamęcie i obłąkaniu nie wiedziano wreszcie, gdzie uciekać. Drogi były zawalone rzeczami, a w wielu ciasnych miejscach wprost zamknięte. Ci, którzy chronili się na rynki i place, w miejscu gdzie później stanął amfiteatr Flawiański, koło świątyni Ziemi, koło portyku Liwii i wyżej koło świątyń Junony i Lucyny oraz między Clivus Vibrius a starą bramą Eskwilińską, otoczeni naokół morzem ognia, poginęli od żaru. W miejscach, do których płomień nie doszedł, poznajdowano później setki ciał spieczonych na węgiel, choć i tu, i ówdzie nieszczęśliwi wyrywali płyty kamienne i dla ochrony przed żarem zagrzebywali się do połowy w ziemi. Żadna prawie z rodzin zamieszkujących środek miasta nie ocalała w zupełności, dlatego wzdłuż murów i u wszystkich bram, i na wszystkich drogach słychać było wycia rozpaczliwe kobiet, wywołujących drogie imiona zaginionych w tłoku lub w ogniu.\\r\\n\\r\\nI tak, gdy jedni żebrali u bogów miłosierdzia, drudzy bluźnili im wobec tej straszliwej klęski. Widziano starców zwróconych w stronę świątyni Jowisza Liberatora, którzy wyciągając ręce wołali: „Jesteś wybawcą, wybaw twój ołtarz i miasto!” Rozpacz jednakże zwracała się głównie przeciw starym rzymskim bogom, którzy w pojęciu ludności obowiązani byli czuwać troskliwiej od innych nad grodem. Okazali się bezsilni, więc urągano im. Natomiast zdarzyło się, że gdy na Via Asinaria ukazał się zastęp kapłanów egipskich przeprowadzający posąg Izydy, który uratowano z świątyni leżącej w okolicy Porta Caelimontana, tłum rzucił się między orszak, przyprzągł się do wozu, przyciągnął go aż do bramy Appijskiej i porwawszy posąg umieścił go w świątyni Marsa, poturbowawszy zarazem kapłanów tegoż bóstwa, którzy ośmielili się stawiać opór. W innych miejscach wzywano Serapisa, Baala lub Jehowę, którego wyznawcy, wyroiwszy się z zaułków w okolicach Subury i z Zatybrza, napełniali wrzaskiem i wołaniem pola leżące pod murami. W krzykach ich brzmiały jednakże tony jakby tryumfu, dlatego też gdy jedni z mieszkańców przyłączyli się do chóru, sławiąc „Pana świata”, drudzy, oburzając się tym radosnym zgiełkiem, usiłowali go potłumić przemocą. Gdzieniegdzie słyszano, śpiewane przez mężczyzn w sile wieku, starców, kobiety i dzieci, pieśni dziwne i uroczyste, których znaczenia nie umiano pojąć, ale w których powtarzały się co chwila słowa: „Oto nadchodzi sędzia w dniu gniewu i klęski.” Tak to ruchliwa i bezsenna fala ludzka otaczała na kształt wzburzonego morza płonące miasto.\\r\\n\\r\\nLecz nic nie pomagała ni rozpacz, ni bluźnierstwa, ni pieśni. Klęska zdawała się być nieprzepartą, zupełną i nieubłaganą jak Przeznaczenie. Koło amfiteatru Pompejusza zapaliły się składy konopi i lin, których potrzebowano mnóstwa do cyrków, aren i do wszelkiego rodzaju machin używanych przy igrzyskach, a zarazem przyległe budynki zawierające beczki smoły, którą smarowano liny. Przez kilka godzin cała ta część miasta, za którą leżało pole Marsowe, świeciła tak jasnożółtym płomieniem, że na wpół przytomnym z przerażenia widzom wydawało się przez jakiś czas, iż przy powszechnej zgubie porządek dnia i nocy został również pomieszany i że widzą blask słoneczny. Lecz potem krwawy jednolity blask pokonał wszystkie inne barwy płomieni. Z morza ognia strzelały ku rozgorzałemu niebu jakby olbrzymie fontanny i słupy płomienia, rozwiewając się w górze w ogniste kiście i pióra, wiatr zaś porywał je, zmieniał w złote nici i włosy skier i niósł hen nad Kampanią, aż ku Górom Albańskim. Noc stawała się coraz widniejsza; samo powietrze zdawało się być przesiąknięte nie tylko blaskiem, ale i płomieniem. Tyber płynął żywym ogniem. Nieszczęsne miasto zmieniło się w jedno piekło. Pożar ogarniał coraz większe przestrzenie, brał szturmem wzgórza, rozlewał się po równinach, zatapiał doliny, szalał, huczał, grzmiał.\\r\\n\\r\\n\\r\\n\\r\\nRozdział czterdziesty piąty\\r\\n\\r\\nMakrynus tkacz, do którego domu przyniesiono Winicjusza, obmył go, zaopatrzył w odzież i posilił, po czym młody trybun odzyskawszy zupełnie siły oświadczył, że tejże jeszcze nocy rozpocznie dalsze poszukiwania za Linusem. Makryn, który był chrześcijaninem, potwierdził słowa Chilona, że Linus wraz ze starszym kapłanem Klemensem udali się do Ostrianum, gdzie Piotr miał chrzcić całe gromady zwolenników nowej nauki. W dzielnicy wiadomo było chrześcijanom, że Linus pieczę nad domem swym powierzył od dwóch dni niejakiemu Gajusowi. Dla Winicjusza stanowiło to dowód, że ani Ligia, ani Ursus nie pozostali w domu i że musieli udać się również do Ostrianum.\\r\\n\\r\\nMyśl ta sprawiła mu wielką ulgę. Linus był to człowiek stary, któremu trudno było chodzić codziennie z Zatybrza aż za odległą bramę Nomentańską i wracać znów stamtąd na Zatybrze, prawdopodobnie więc zamieszkał na te kilka dni u którego ze współwyznawców za murami, a wraz z nim i Ligia, i Ursus. W ten sposób uniknęli pożaru, który w ogóle nie przedostał się na drugi stok Eskwilinu. Winicjusz widział w tym wszystkim zrządzenie Chrystusa; poczuł nad sobą Jego opiekę i z sercem wezbranym większą niż kiedykolwiek miłością poprzysięgał Mu w duszy wypłacić się całym życiem za te widome znaki łaski.\\r\\n\\r\\nTym bardziej jednak spieszno mu było do Ostrianum. Odnajdzie Ligię, odnajdzie Linusa, Piotra i zabierze ich gdzie daleko, do którejkolwiek ze swoich ziem, choćby aż do Sycylii. Rzym oto płonie i za kilka dni zostanie po nim tylko kupa zgliszcz, po co więc mają tu zostawać wobec klęski i rozhukanej ludności? Tam otoczą ich zastępy karnych niewolników, otoczy ich cisza wsi i będą żyli spokojnie pod skrzydłami Chrystusa, pobłogosławieni przez Piotra. Byle ich tylko teraz odnaleźć.\\r\\n\\r\\nNie było to zaś rzeczą łatwą. Winicjusz pamiętał, z jakim trudem przedostał się z Via Appia na Zatybrze i jak musiał kołować, aby dotrzeć do drogi Portowej, postanowił więc teraz obejść miasto ze strony przeciwnej. Idąc drogą Tryumfalną można było dotrzeć, posuwając się wzdłuż rzeki, aż do mostu Emiliusza, stamtąd zaś, pomijając Pincius, wzdłuż pola Marsowego, obok ogrodów Pompejusza, Lukulla i Salustiusza, przedrzeć się na Via Nomentana. Była to droga najkrótsza, lecz i Makrynus, i Chilon nie radzili się na nią zapuszczać. Ogień nie objął wprawdzie dotychczas tej części miasta, lecz wszystkie rynki i ulice mogły być zupełnie zatłoczone ludźmi i ich rzeczami. Chilo radził udać się przez Ager Vaticanus aż do Porta Flaminia, tam przejść rzekę i posuwać się dalej na zewnątrz murów, za ogrodami Acyliusza, ku Porta Salaria. Winicjusz po chwili wahania zgodził się na tę radę.\\r\\n\\r\\nMakryn musiał pozostać na straży domu, lecz wystarał się o dwa muły, które mogły posłużyć i do dalszej podróży dla Ligii. Chciał również dodać niewolnika, lecz Winicjusz odmówił sądząc, że jak to już zdarzyło się poprzednio, pierwszy lepszy oddział pretorianów, napotkany w drodze, podda się pod jego rozkazy.\\r\\n\\r\\nI po chwili obaj z Chilonem ruszyli przez Pagus Janiculensis ku drodze Tryumfalnej. Na otwartych miejscach były i tu obozowiska, przeciskali się jednak przez nie z mniejszym trudem, albowiem większa część mieszkańców uciekała ku morzu drogą Portową. Za bramą Septymiańską jechali między rzeką a wspaniałymi ogrodami Domicji, których potężne cyprysy świeciły czerwono od pożaru jakby od zorzy zachodniej. Droga stawała się wolniejsza, czasem tylko przychodziło im walczyć z prądem napływającego wieśniactwa. Winicjusz popędzał, o ile mógł, muła, Chilo zaś, jadąc tuż za nim, rozmawiał przez całą drogę sam ze sobą:\\r\\n\\r\\n„Oto pożar został za nami i teraz grzeje nas w plecy. Nigdy jeszcze na tej drodze nie było tak widno w nocy. O Zeusie! Jeśli nie spuścisz ulewy na ten pożar, to znać, że nie kochasz Rzymu. Moc ludzka nie zagasi tego ognia. Takie miasto, któremu służyła Grecja i cały świat! A teraz pierwszy lepszy Grek będzie mógł prażyć swój bób w jego popiołach! Kto by się tego spodziewał!… I nie będzie już Rzymu ni panów rzymskich… A kto zechce chodzić po zgliszczach, gdy wystygną, i świstać, ten będzie świstał bezpiecznie. O bogowie! Świstać nad takim światowładnym miastem! Kto by z Greków albo nawet z barbarzyńców mógł się tego spodziewać?… A jednak można świstać, bo kupa popiołu, czy zostanie po ognisku pastuchów, czy po spalonym grodzie, jest tylko kupą popiołów, którą prędzej czy później wiatr rozwieje.”\\r\\n\\r\\nTak mówiąc obracał się chwilami w stronę pożaru i patrzył na falę ognia z twarzą zarazem złą i radosną. Po czym mówił dalej:\\r\\n\\r\\n„Ginie! Ginie! I nie będzie go już więcej na ziemi. Gdzie teraz świat będzie wysyłał swoje zboże, swoją oliwę i swoje pieniądze? Kto mu będzie wyciskał złoto i łzy? Marmur nie pali się, ale kruszeje w ogniu. Kapitol pójdzie w gruzy i Palatyn w gruzy. O Zeusie! Rzym był jako pasterz, a inne ludy jako owce. Gdy pasterz był głodny, zarzynał jedną z owiec, zjadał mięso, a tobie, ojcze bogów, ofiarował skórę. Kto, o Chmurowładny, będzie teraz zarzynał i w czyje ręce złożysz bicz pasterski? Bo Rzym gorzeje, ojcze, tak dobrze, jakbyś go sam zapalił piorunem”.\\r\\n\\r\\n— Śpiesz się! — naglił Winicjusz. — Co tam robisz?\\r\\n\\r\\n— Płaczę nad Rzymem, panie — odpowiedział Chilo. — Takie Jowiszowe miasto!…\\r\\n\\r\\nI czas jakiś jechali w milczeniu, wsłuchując się w huk pożogi i w szum skrzydeł ptasich. Gołębie, których mnóstwo gnieździło się przy willach i po miasteczkach Kampanii, a zarazem i wszelkiego rodzaju polne ptaki znad morza i z gór okolicznych, biorąc widocznie blask pożaru za światło słoneczne, leciały całymi stadami na oślep w ogień.\\r\\n\\r\\nWinicjusz pierwszy przerwał milczenie:\\r\\n\\r\\n— Gdzie byłeś, gdy pożar wybuchnął?\\r\\n\\r\\n— Szedłem do mego przyjaciela Eurycjusza, panie, który trzymał kram przy Wielkim Cyrku, i rozmyślałem właśnie nad nauką Chrystusa, gdy poczęto wołać: „Ogień!” Ludzie gromadzili się koło cyrku dla ratunku i przez ciekawość, ale gdy płomienie ogarnęły cały cyrk, a prócz tego poczęły się ukazywać naraz i w innych miejscach, trzeba było myśleć o własnym ocaleniu.\\r\\n\\r\\n— Czy widziałeś ludzi rzucających pochodnie do domów?\\r\\n\\r\\n— Czego ja nie widziałem, wnuku Eneasza! Widziałem ludzi torujących sobie w tłoku drogę mieczami; widziałem bitwy i rozdeptane na bruku wnętrzności ludzkie. Ach, panie, gdybyś na to patrzył, sądziłbyś, że barbarzyńcy zdobyli miasto i wyprawiają rzeź. Ludzie naokół wołali, że nadszedł koniec świata. Niektórzy stracili zupełnie głowy i zaniechawszy ucieczki czekali bezmyślnie, póki ich nie ogarną płomienie. Inni wpadli w obłęd, inni wyli z rozpaczy, ale widziałem i takich, którzy wyli z radości, albowiem, o panie, dużo jest na świecie złych ludzi, którzy nie umieją ocenić dobrodziejstw waszego łagodnego panowania i tych słusznych praw, na mocy których odbieracie wszystkim to, co mają, i przywłaszczacie sobie. Ludzie nie umieją się pogodzić z wolą bogów!\\r\\n\\r\\nWinicjusz zbyt był zajęty własnymi myślami, by zauważyć ironię drgającą w słowach Chilona. Dreszcz przerażenia chwytał go na samą myśl, że Ligia mogła się znaleźć wśród tego zamętu, na tych strasznych ulicach, na których rozdeptywano wnętrzności ludzkie. Więc jakkolwiek mało dziesięć razy wypytywał już Chilona o wszystko, co ten mógł wiedzieć, zwrócił się do niego raz jeszcze:\\r\\n\\r\\n— A ich widziałeś na Ostrianum własnymi oczyma?\\r\\n\\r\\n— Widziałem, synu Wenery, widziałem dziewicę, dobrego Liga, świętego Linusa i Piotra Apostoła.\\r\\n\\r\\n— Przed pożarem?\\r\\n\\r\\n— Przed pożarem, Mitro!\\r\\n\\r\\nLecz w duszy Winicjusza zrodziła się wątpliwość, czy Chilo nie kłamie, więc powstrzymawszy muła spojrzał groźnie na starego Greka i spytał:\\r\\n\\r\\n— Coś ty tam robił?\\r\\n\\r\\nChilo zmieszał się. Wprawdzie jak wielu ludziom, tak i jemu wydawało się, że razem z zagubą Rzymu nadchodzi kres i rzymskiego władztwa, ale tymczasem był sam na sam z Winicjuszem, przypomniał zaś sobie, że tenże zakazał mu pod straszliwą groźbą podpatrywać chrześcijan, a zwłaszcza Linusa i Ligię.\\r\\n\\r\\n— Panie — rzekł — czemu mi nie wierzysz, że ich miłuję? Tak jest! Byłem na Ostrianum, albowiem jestem na wpół chrześcijaninem. Pirron nauczył mnie cenić więcej cnotę od filozofii, więc coraz bardziej lgnę do ludzi cnotliwych. A przy tym, o panie, jestem ubogim i gdy ty, Jowiszu, bawiłeś w Ancjum, często przymierałem głodem nad księgami, więc siadałem przy murze w Ostrianum, albowiem chrześcijanie, jakkolwiek sami ubodzy, więcej rozdają jałmużn niż wszyscy inni razem wzięci mieszkańcy Rzymu.\\r\\n\\r\\nPowód ten wydał się Winicjuszowi wystarczającym, więc zapytał mniej groźnie:\\r\\n\\r\\n— I nie wiesz, gdzie na ten czas zamieszkał Linus?\\r\\n\\r\\n— Ukarałeś mnie raz za ciekawość, panie, okrutnie — odpowiedział Grek.\\r\\n\\r\\nWinicjusz umilkł i jechali dalej.\\r\\n\\r\\n— Panie — rzekł po chwili Chilo — nie odnalazłbyś dziewicy, gdyby nie ja, ale jeśli ją odnajdziemy, nie zapomnisz o ubogim mędrcu?\\r\\n\\r\\n— Dostaniesz dom z winnicą pod Ameriolą — odpowiedział Winicjusz.\\r\\n\\r\\n— Dzięki ci, Herkulesie! Z winnicą?… Dzięki ci! O, tak! Z winnicą!\\r\\n\\r\\nMijali teraz wzgórza Watykanu, które świeciły czerwono od pożaru, lecz za Naumachią skręcili w prawo, by po przebyciu pola Watykańskiego zbliżyć się do rzeki i przeprawiwszy się przez nią, dotrzeć do Porta Flaminia. Nagle Chilo powstrzymał muła i rzekł:\\r\\n\\r\\n— Panie! Przyszła mi do głowy dobra myśl.\\r\\n\\r\\n— Mów — odpowiedział Winicjusz.\\r\\n\\r\\n— Między wzgórzem Janikulskim a Watykanem, za ogrodami Agrypiny, są podziemia, z których wybierano kamienie i piasek pod budowę cyrku Nerona. Posłuchaj mnie, panie! W ostatnich czasach Żydzi, których, jak wiesz, mnóstwo jest na Zatybrzu, poczęli okrutnie prześladować chrześcijan. Pamiętasz, że już za boskiego Klaudiusza takie tam były rozruchy, iż cezar zmuszony był wygnać ich z Rzymu. Dziś, gdy wrócili i gdy dzięki opiece Augusty czują się bezpieczni, tym zuchwalej pomiatają chrześcijanami. Ja to wiem! Jam widział. Żaden edykt przeciw chrześcijanom nie został wydany, ale Żydzi oskarżają ich przed prefektem miasta, iż mordują dzieci, czczą osła i opowiadają naukę nie uznaną przez senat, a sami biją ich i napadają na domy modlitwy tak zawzięcie, że chrześcijanie kryć się przed nimi muszą.\\r\\n\\r\\n— Co więc chcesz powiedzieć? — spytał Winicjusz.\\r\\n\\r\\n— To, panie, że synagogi istnieją otwarcie na Zatybrzu, ale chrześcijanie, chcąc uniknąć prześladowań, muszą się modlić w ukryciu i zbierają się w opustoszałych szopach za miastem lub w arenariach. Ci, którzy mieszkają na Zatybrzu, wybrali sobie to właśnie, które powstało z przyczyny budowy cyrku i różnych domów wzdłuż Tybru. Teraz, gdy ginie miasto, niechybnie wyznawcy Chrystusa modlą się. Znajdziemy ich nieprzeliczone mnóstwo w podziemiach, dlatego radzę ci, panie, abyśmy tam wstąpili po drodze.\\r\\n\\r\\n— Wszakżeś mówił, że Linus udał się do Ostrianum! — zawołał niecierpliwie Winicjusz.\\r\\n\\r\\n— A ty mi przyrzekłeś dom z winnicą pod Ameriolą — odpowiedział Chilo — więc chcę szukać dziewicy wszędzie, gdzie mam nadzieję ją znaleźć. Po wybuchu pożaru mogli powrócić na Zatybrze… Mogli okrążyć miasto, tak jak my okrążamy je w tej chwili. Linus ma dom, może chciał być bliżej domu, by obaczyć, czy pożar nie ogarnie i tej dzielnicy. Jeśli wrócili, tedy przysięgam ci, panie, na Persefonę, że znajdziemy ich na modlitwie w podziemiu, a w najgorszym razie zasięgniemy o nich wiadomości.\\r\\n\\r\\n— Masz słuszność, a zatem prowadź! — rzekł trybun.\\r\\n\\r\\nChilo bez namysłu skręcił na lewo, ku wzgórzu. Na chwilę zbocze owego wzgórza przesłoniło im pożar tak, że jakkolwiek pobliskie wzniesienia były w świetle, oni sami znaleźli się w cieniu. Minąwszy cyrk skręcili jeszcze na lewo i weszli w rodzaj wąwozu, w którym było zupełnie ciemno. Ale w ciemnościach owych Winicjusz dojrzał roje migających latarek.\\r\\n\\r\\n— Oto oni! — rzekł Chilo. — Będzie ich dziś więcej niż kiedykolwiek, bo inne domy modlitwy spłonęły lub pełne są dymu, jak całe Zatybrze.\\r\\n\\r\\n— Tak! Słyszę śpiewy — rzekł Winicjusz.\\r\\n\\r\\nJakoż z ciemnego otworu w górze dochodziły śpiewające głosy ludzkie, latarki zaś ginęły w nim jedna za drugą. Lecz z bocznych wąwozów wysuwały się coraz nowe postacie, tak że po niejakim czasie Winicjusz i Chilo znaleźli się wśród całej gromady ludzi.\\r\\n\\r\\nChilo zsunął się z muła i skinąwszy na wyrostka, który szedł obok, rzekł mu:\\r\\n\\r\\n— Jestem kapłanem Chrystusa i biskupem. Potrzymaj nam muły, a dostaniesz moje błogosławieństwo i odpuszczenie grzechów.\\r\\n\\r\\nPotem nie czekając odpowiedzi, wsunął mu w rękę cugle, sam zaś przyłączył się wraz z Winicjuszem do idącej gromady.\\r\\n\\r\\nPo chwili weszli do podziemia i posuwali się przy mdłym blasku latarek ciemnym korytarzem, póki nie dotarli do obszernej jaskini, z której widocznie wybierano poprzednio kamień, albowiem ściany utworzone były z świeżych jego odłamów.\\r\\n\\r\\nByło tam widniej niż w korytarzu, gdyż prócz kaganków i latarek płonęły pochodnie. Przy ich świetle ujrzał Winicjusz cały tłum ludzi klęczących z rękoma wyciągniętymi do góry. Ligii, Piotra Apostoła ni Linusa nie mógł nigdzie dojrzeć, natomiast naokół otaczały go twarze uroczyste i wzruszone. W niektórych widoczne było oczekiwanie, trwoga, nadzieja. Blask odbijał się w białkach wzniesionych oczu, pot spływał po bladych jak kreda czołach; niektórzy śpiewali pieśni, inni powtarzali gorączkowo imię Jezus, niektórzy bili się w piersi. Po wszystkich znać było, iż lada chwila oczekują czegoś nadzwyczajnego.\\r\\n\\r\\nWtem pieśni umilkły i nad zgromadzeniem, we framudze powstałej po wyjęciu ogromnego głazu, ukazał się znajomy Winicjuszowi Kryspus, z twarzą jakby na wpół przytomną, bladą, fanatyczną i surową. Oczy zwróciły się ku niemu jakby w oczekiwaniu słów pokrzepienia i nadziei, on zaś przeżegnawszy zgromadzenie począł mówić głosem śpiesznym i prawie do krzyku zbliżonym:\\r\\n\\r\\n— Żałujcie za grzechy wasze, albowiem chwila nadeszła. Oto na miasto zbrodni i rozpusty, oto na nowy Babilon Pan spuścił płomień niszczący. Wybiła godzina sądu, gniewu i klęski… Pan zapowiedział przyjście i wraz ujrzycie Go! Ale nie przyjdzie już jako Baranek, który ofiarował krew za grzechy wasze, jeno jako sędzia straszliwy, który w sprawiedliwości swej pogrąży w otchłań grzesznych i niewiernych… Biada światu i biada grzesznym, albowiem nie będzie już dla nich miłosierdzia… Widzę Cię, Chryste! Gwiazdy spadają deszczem na ziemię, słońce się zaćmiewa, ziemia otwiera się w przepaści i zmarli powstają, a Ty idziesz wśród dźwięku trąb i zastępów aniołów, wśród gromów i grzmotów. Widzę i słyszę Cię, o Chryste!\\r\\n\\r\\nTu umilkł i podniósłszy twarz zdawał się wpatrywać w coś dalekiego i strasznego. A wtem w podziemiu ozwał się głuchy grzmot, jeden, drugi i dziesiąty. To w płonącym mieście całe ulice przepalonych domów jęły się walić z łoskotem. Lecz większość chrześcijan wzięła owe odgłosy za widomą oznakę, iż straszliwa godzina nastaje, albowiem wiara w rychłe powtórne przyjście Chrystusa i w koniec świata była i tak między nimi rozpowszechniona, teraz zaś wzmocnił ją jeszcze pożar miasta. Toteż trwoga Boża ogarnęła zgromadzenie. Liczne głosy poczęły powtarzać: „Dzień sądu!… Oto idzie!” Niektórzy zakrywali dłońmi twarze w przekonaniu, że wnet ziemia zatrzęsie się w posadach i z jej czeluści wyjdą bestie piekielne, by rzucić się na grzesznych. Inni wołali: „Chryste, zmiłuj się! Odkupicielu, bądź miłościw!…” — inni wyznawali głośno grzechy, inni na koniec rzucali się sobie w objęcia, by w przerażającej chwili mieć jakieś bliskie serca przy sobie.\\r\\n\\r\\nLecz byli i tacy, których twarze, jakby wniebowzięte, pełne nadziemskich uśmiechów, nie okazywały trwogi. W kilku miejscach rozległa się glosa: to ludzie w uniesieniu religijnym poczęli wykrzykiwać niezrozumiałe słowa w niezrozumiałych językach. Ktoś z ciemnego kąta pieczary zawołał: „Zbudź się, który śpisz!” Nad wszystkim górował krzyk Kryspa: „Czuwajcie! Czuwajcie!”\\r\\n\\r\\nChwilami jednak zapadało milczenie, jak gdyby wszyscy, zatrzymując dech w piersiach, czekali na to, co się stanie. A wówczas słychać było daleki grzmot zapadających się w gruzy dzielnic, po którym odzywały się znów jęki, modlitwy, glosy i wołania: „Odkupicielu, zmiłuj się!” Chwilami Kryspus zabierał głos i krzyczał: „Wyrzeczcie się dobra ziemskiego, albowiem wkrótce nie stanie wam ziemi pod nogami! Wyrzeczcie się ziemskich miłości, albowiem Pan zatraci tych, którzy więcej niż Jego miłowali żony i dzieci. Biada temu, kto umiłował stworzenie więcej niż Stworzyciela! Biada możnym! Biada zbytkownikom! Biada rozpustnym! Biada mężowi, niewieście i dziecku!…”\\r\\n\\r\\nNagle silniejszy od poprzednich huk wstrząsnął kamieniołomem. Wszyscy padli na ziemię, wyciągając ramiona w krzyż, aby kształtem tym bronić się od złych duchów. Nastała cisza, w której słychać tylko było przyśpieszone oddechy, pełne przerażenia szepty: „Jezus, Jezus, Jezus!”, i gdzieniegdzie płacz dzieci. A wtem ponad tą leżącą czernią ludzką jakiś spokojny głos rzekł:\\r\\n\\r\\n— Pokój z wami!\\r\\n\\r\\nBył to głos Piotra Apostoła, który przed chwilą wszedł do pieczary. Na dźwięk jego słów strach przeszedł w jednej chwili, jak przechodzi strach trzody, między którą zjawił się pasterz. Ludzie popodnosili się z ziemi, bliżsi poczęli garnąć się do jego kolan, jakby szukając pod jego skrzydłami opieki, on zaś wyciągnął nad nimi ręce i mówił:\\r\\n\\r\\n— Czemu trwożycie się w sercach? Kto z was odgadnie, co go może spotkać, zanim godzina nadejdzie? Pan pokarał ogniem Babilon, ale nad wami, których obmył chrzest i których grzechy odkupiła krew Baranka, będzie miłosierdzie Jego i pomrzecie z imieniem Jego na ustach waszych. Pokój z wami!\\r\\n\\r\\nPo groźnych i niemiłosiernych słowach Kryspa słowa Piotrowe spadły jak balsam na obecnych. Zamiast trwogi Bożej owładnęła dusze miłość Boża. Ludzie ci odnaleźli takiego Chrystusa, jakiego pokochali z opowiadań apostolskich, a zatem nie bezlitosnego sędziego, ale słodkiego i cierpliwego Baranka, którego miłosierdzie stokroć przewyższało złość ludzką. Uczucie ulgi ogarnęło całe zgromadzenie i otucha w połączeniu z wdzięcznością dla Apostoła przepełniła serca. Głosy z różnych stron poczęły wołać: „My owce twoje, paś nas!” Bliżsi zaś mówili: „Nie opuszczaj nas w dniu klęski!” I klękali u jego kolan, co widząc Winicjusz zbliżył się, chwycił kraj jego płaszcza i pochyliwszy głowę rzekł:\\r\\n\\r\\n— Panie, poratuj mnie! Szukałem jej w dymie pożaru i w tłoku ludzkim, a nigdzie znaleźć nie mogłem, ale wierzę, że ty możesz mi ją wrócić.\\r\\n\\r\\nPiotr zaś położył mu rękę na głowie.\\r\\n\\r\\n— Ufaj — rzekł — i pójdź za mną.\\r\\n\\r\\n\\r\\n\\r\\nRozdział czterdziesty szósty\\r\\n\\r\\nMiasto płonęło ciągle. Wielki Cyrk zapadł w gruzy, potem zaś w dzielnicach, które pierwsze zaczęły płonąć, zapadały całe zaułki i ulice. Po każdym takim upadku słupy płomienia wzbijały się przez chwilę aż pod niebo. Wiatr zmieniał się i wiał teraz z niezmierną siłą od strony morza, niosąc na Caelius, na Esquilinus i na Viminalis fale ognia, głowni i węgli. Pomyślano już jednak o ratunku. Z rozkazu Tygellina, który trzeciego dnia nadbiegł z Ancjum, poczęto burzyć domy na Eskwilinie, aby ogień trafiwszy na puste miejsca zgasł sam przez się. Był to jednak czczy ratunek, przedsięwzięty dla ocalenia resztek miasta, albowiem o ocaleniu tego, co już płonęło, nie było co i myśleć. Należało przy tym zapobiegać i dalszym następstwom klęski. Wraz z Rzymem ginęły niezmierne bogactwa, ginęło całe mienie jego mieszkańców, tak że wokół murów koczowały teraz setki tysięcy samych nędzarzy. Drugiego już dnia głód począł doskwierać tej ciżbie ludzkiej, niezmierne bowiem zapasy żywności nagromadzone w mieście gorzały z nim razem, w powszechnym zaś zamęcie i rozprzężeniu urzędów nikt dotąd nie pomyślał, aby sprowadzić nowe. Dopiero po przybyciu Tygellina poszły do Ostii odpowiednie rozkazy, ale tymczasem ludność poczęła przybierać coraz groźniejszą postawę.\\r\\n\\r\\nDom przy Aqua Appia, w którym tymczasowo zamieszkał Tygellinus, otaczały tłumy kobiet krzycząc od rana do późnej nocy: „Chleba i dachu!” Próżno pretorianie, sprowadzeni z wielkiego obozu leżącego między Via Salaria a Nomentana, usiłowali utrzymać jaki taki ład. Tu i ówdzie stawiano im otwarcie zbrojny opór, gdzie indziej bezbronne gromady wskazując na palące się miasto wołały: „Mordujcie nas wobec tego ognia!” Złorzeczono cezarowi, augustianom, pretoriańskim żołnierzom i wzburzenie rosło z każdą godziną tak, że Tygellinus, spoglądając nocą na tysiące ognisk rozłożonych naokół miasta, mówił sobie, że to są ogniska nieprzyjacielskich obozów. Z rozkazu jego sprowadzono prócz mąki jak największą ilość gotowych chlebów, które ściągnięto nie tylko z Ostii, ale ze wszystkich miast i wsi okolicznych, lecz gdy pierwsze przesyłki nadeszły nocą do Emporium, lud odbił główną bramę od strony Awentynu i rozerwał w mgnieniu oka zapasy, powodując straszliwe zamieszanie. Przy blasku łuny walczono o bochenki, których mnóstwo wdeptano w ziemię. Mąka z porozrywanych worków pokryła jakby śniegiem całą przestrzeń od śpichrzów aż do łuku Drususa i Germanika i rozruch trwał dopóty, dopóki żołnierze nie obsadzili wszystkich budynków i nie poczęli odpędzać tłumów za pomocą strzał i pocisków.\\r\\n\\r\\nNigdy od czasu najścia Galów pod Brennusem nie spotkała Rzymu podobna klęska. Porównywano też z rozpaczą oba te pożary. Ale wówczas ostał się przynajmniej Kapitol. Obecnie i Kapitol otoczony był straszliwym wieńcem ognia. Marmury nie paliły się wprawdzie płomieniem, ale nocami, gdy wiatr na chwilę rozchylał płomienie, widać było szeregi kolumn górnej świątyni Jowisza, rozpalone i świecące różowo na kształt żarzących się węgli. Wreszcie za czasów Brennusa Rzym posiadał ludność karną, jednolitą, przywiązaną do miasta i ołtarzy, obecnie zaś naokół murów płonącego grodu koczowały tłumy różnojęzyczne, złożone w większej części z niewolników i wyzwoleńców, rozhukane, niesforne i gotowe pod naciskiem nędzy zwrócić się przeciw władzy i miastu.\\r\\n\\r\\nLecz sam ogrom pożaru, napełniając serca przerażeniem, obezwładniał do pewnego stopnia tłuszczę. Za klęską ognia mogła przyjść klęska głodu i chorób, albowiem na domiar nieszczęścia nastały straszne lipcowe upały. Powietrzem, rozpalonym od ognia i słońca, niepodobna było oddychać. Noc nie tylko nie przynosiła ulgi, ale stawała się piekłem. W dzień odkrywał się przerażający i złowrogi widok. W środku olbrzymie miasto na wzgórzach, zmienione w huczący wulkan, naokół zaś, aż do Gór Albańskich, jedno nieprzejrzane koczowisko, złożone z bud, namiotów, szałasów, wozów, taczek, noszy, kramów, ognisk, przesłonięte dymem, kurzawą, oświecone rudymi promieniami słońca przechodzącego przez pożogę, pełne gwaru, krzyków, gróźb, nienawiści i strachu, potworny wyraj mężczyzn, kobiet i dzieci. Wśród Kwirytów Grecy, kudłate jasnookie ludy Północy, Afrowie i Azjaci; wśród obywateli niewolnicy, wyzwoleńcy, gladiatorowie, kupcy, rzemieślnicy, chłopi i żołnierze, prawdziwe morze ludzkie oblewające wyspę ognia.\\r\\n\\r\\nRozmaite wieści poruszały tym morzem jak wiatr prawdziwą falą. Były pomyślne i niepomyślne. Opowiadano o niezmiernych zapasach zboża i odzieży, które miały nadejść do Emporium i być rozdawane darmo. Mówiono również, że z rozkazu cezara prowincje w Azji i Afryce zostaną złupione ze wszystkich bogactw, skarb zaś, zebrany tym sposobem, będzie rozdzielony między mieszkańców Rzymu, tak aby każdy mógł sobie wybudować dom własny. Lecz jednocześnie puszczano i takie nowiny, że wody zostały w wodociągach zatrute i że Nero chce zniszczyć miasto i wygubić co do nogi mieszkańców, aby przenieść się do Grecji lub Egiptu i stamtąd władać światem. Każda wieść rozbiegała się z szybkością błyskawicy i każda znajdowała wiarę wśród tłuszczy, powodując wybuchy nadziei albo gniewu, strachu lub wściekłości. Wreszcie jakaś gorączka opanowała te tysiące koczowników. Wiara chrześcijan, iż koniec świata przez ogień jest bliski, szerzyła się i między wyznawcami bogów z każdym dniem coraz bardziej. Ludzie wpadali w odrętwienie lub szaleństwo. Wśród obłoków, oświeconych przez łunę, widziano bogów przypatrujących się zagubie ziemi i wyciągano do nich ręce o litość lub przeklinano ich.\\r\\n\\r\\nTymczasem żołnierze, wspomagani przez pewną liczbę mieszkańców, burzyli wciąż domy na Eskwilinie, na Caelius, a także i na Zatybrzu, które wskutek tego w znacznej części ocalało. Lecz w samym mieście płonęły nieprzebrane skarby, nagromadzone przez wieki zwycięstw, bezcenne dzieła sztuki, wspaniałe świątynie i najdroższe pamiątki rzymskiej przeszłości i rzymskiej sławy. Przewidywano, że z całego miasta ocaleje zaledwie kilka położonych na krańcach dzielnic i że setki tysięcy ludzi pozostanie bez dachu. Inni rozszerzali jednakże wieść, że żołnierze burzą domy nie dla zatamowania ognia, ale dlatego, aby nic nie zostało z miasta. Tygellin błagał w każdym liście, by cezar przyjechał i obecnością swą uspokoił zrozpaczony lud. Lecz Nero ruszył się dopiero wówczas, gdy płomienie ogarnęły „domus transitoria”, i śpieszył się, aby nie stracić chwili, w której pożoga doszła do najwyższej potęgi.\\r\\n\\r\\n\\r\\n\\r\\nRozdział czterdziesty siódmy\\r\\n\\r\\nOgień tymczasem dosięgnął do Via Nomentana, a od niej, wraz ze zmianą wiatru, zwrócił się ku Via Lata i ku Tybrowi, okrążył Kapitol, rozlał się po Forum Boarium i niszcząc wszystko, co w pierwszym pędzie pominął, zbliżył się znów do Palatynu. Tygellinus, zebrawszy wszystkie siły pretorianów, słał gońca za gońcem do zbliżającego się cezara z oznajmieniem, że nic nie straci ze wspaniałości widowiska, albowiem pożoga wzmogła się jeszcze. Lecz Nero chciał przybyć w nocy, aby tym lepiej nasycać się obrazem ginącego miasta. W tym celu zatrzymał się w okolicach Aqua Albana i wezwawszy do namiotu tragika Aliturusa układał z pomocą jego postawę, twarz, wejrzenie i uczył się odpowiednich ruchów, spierając się z nim zawzięcie, czy przy słowach: „O święty grodzie, któryś się wydawał trwalszym od Idy” — ma podnieść do góry obie ręce, czy też trzymając w jednej formingę opuścić ją wzdłuż ciała, a podnieść tylko drugą. I pytanie to wydawało mu się w tej chwili ważniejszym od wszystkich innych. Wyruszywszy wreszcie o zmierzchu, zasięgał jeszcze rady Petroniusza, czy by w wierszu poświęconym klęsce nie umieścić kilku wspaniałych bluźnierstw przeciw bogom i czy by takowe, biorąc ze stanowiska sztuki, nie musiały same przez się wyrwać się z ust w podobnym położeniu człowiekowi tracącemu ojczyznę.\\r\\n\\r\\nKoło północy zbliżył się wreszcie do murów wraz ze swym potężnym dworem, złożonym z całych zastępów dworzan, senatorów, rycerzy, wyzwoleńców, niewolników, kobiet i dzieci. Szesnaście tysięcy pretorianów, ustawionych w szyku bojowym po drodze, czuwało nad spokojem i bezpieczeństwem jego wjazdu, utrzymując zarazem w odpowiedniej odległości wzburzony lud. Lud przeklinał wprawdzie, krzyczał i gwizdał na widok orszaku, ale nie śmiał na niego uderzyć. W wielu miejscach ozwały się jednak i oklaski, dawane przez hałastrę, która nie posiadając nic, nic też nie utraciła w pożarze, a spodziewała się hojniejszego niż zwykle rozdawnictwa zboża, oliwy, odzieży i pieniędzy. Wreszcie zarówno okrzyki i gwizdania, jak i oklaski zgłuszył odgłos trąb i rogów, w które kazał dąć Tygellin. Nero po przebyciu bramy Ostyjskiej zatrzymał się na chwilę i rzekł: „Bezdomny władca bezdomnego ludu, gdzież złożę na noc nieszczęsną swą głowę!”, po czym przeszedłszy Clivus Delphini wstąpił po przygotowanych dla siebie schodach na wodociąg Appijski, a za nim augustianie i chór śpiewaków niosących cytry, lutnie i inne narzędzia muzyczne.\\r\\n\\r\\nI wszyscy zatrzymali dech w piersiach, czekając, czy nie wypowie jakich wielkich słów, które dla własnego bezpieczeństwa należało zapamiętać. Lecz on stał uroczysty, niemy, przybrany w purpurowy płaszcz i wieniec ze złotych laurów, wpatrując się w rozszalałą potęgę płomieni. Gdy Terpnos podał mu złotą lutnię, wzniósł oczy ku oblanemu łuną niebu, jakby czekając natchnienia.\\r\\n\\r\\nLud wskazywał go z dala rękoma, oblanego krwawym blaskiem. W oddali syczały węże płomieni i płonęły odwieczne, najświętsze zabytki: płonęła świątynia Herkulesa, którą wzniósł Ewander, i świątynia Jowisza Statora, i świątynia Luny, zbudowana jeszcze przez Serwiusza Tuliusza, i dom Numy Pompiliusza, i przybytek Westy z penatami ludu rzymskiego; w grzywach płomieni ukazywał się czasem Kapitol, płonęła przeszłość i dusza Rzymu, on zaś, cezar, stał z lutnią w ręku, z twarzą tragicznego aktora i z myślą nie o ginącej ojczyźnie, ale o postawie i patetycznych słowach, którymi by najlepiej wielkość klęski mógł oddać, obudzić największy podziw i najgorętsze zyskać oklaski.\\r\\n\\r\\nNienawidził tego miasta, nienawidził jego mieszkańców, kochał tylko swe pieśni i wiersze; więc radował się w sercu, że wreszcie ujrzał tragedię podobną do tej, którą opisywał. Wierszorób czuł się szczęśliwy, deklamator czuł się natchniony, poszukiwacz wzruszeń poił się straszliwym widowiskiem i z rozkoszą myślał, że nawet zagłada Troi niczym była w porównaniu z zagładą tego olbrzymiego grodu. Czegóż mógł jeszcze żądać? Oto Rzym, Rzym światowładny, płonie, a on stoi na łukach wodociągu, ze złotą lutnią w ręku, widny, purpurowy, podziwiany, wspaniały i poetyczny. Gdzieś tam poniżej, w mroku, szemrze i burzy się lud! Ale niech szemrze. Wieki upłyną, tysiące lat przejdzie, a ludzie będą pamiętali i sławili tego poetę, który w taką noc śpiewał upadek i pożar Troi. Czymże wobec niego Homer? Czym sam Apollo ze swoją drążoną formingą? Tu podniósł ręce i uderzywszy w struny ozwał się słowy Priama:\\r\\n\\r\\n— O gniazdo ojców moich, o kolebko droga!…\\r\\n\\r\\nGłos jego na otwartym powietrzu, przy huku pożaru i przy dalekim gwarze tysiącznych tłumów, wydawał się dziwnie nikły, drżący i słaby, a dźwięk wtóru brzmiał jak brzęczenie muchy. Lecz senatorowie, urzędnicy i augustianie, zebrani na wodociągu, pochylili głowy słuchając w milczącym zachwycie. On zaś śpiewał długo i nastrajał się coraz żałośniej. W chwilach gdy przestawał dla nabrania tchu, chór śpiewaków powtarzał ostatnie wiersze, po czym znów Nero zrzucał wyuczonym od Aliturusa ruchem z ramienia tragiczną „syrmę”, uderzał w struny i śpiewał dalej. Skończywszy wreszcie ułożoną poprzednio pieśń począł improwizować szukając wielkich porównań w widoku, który się przed nim roztaczał. I twarz poczęła mu się mienić. Nie wzruszyła go wprawdzie zagłada ojczystego miasta, ale upoił się i wzruszył patosem własnych słów do tego stopnia, że nagle upuścił z brzękiem lutnię pod stopy i owinąwszy się w „syrmę” pozostał jak skamieniały, podobny do jednego z tych posągów Niobidów, które zdobiły dziedziniec Palatynu.\\r\\n\\r\\nPo krótkiej chwili milczenia zawrzała burza oklasków. Lecz z oddali odpowiedziało mu wycie tłumów. Teraz nikt już tam nie wątpił, że to cezar rozkazał spalić miasto, by sobie wyprawić widowisko i śpiewać przy nim pieśni. Nero usłyszawszy ów krzyk setek tysięcy głosów zwrócił się do augustianów ze smutnym, pełnym rezygnacji uśmiechem człowieka, którego krzywdzą, i rzekł:\\r\\n\\r\\n— Oto, jak Kwiryci umieją cenić mnie i poezję.\\r\\n\\r\\n— Łotry! — odpowiedział Watyniusz — każ, panie, uderzyć na nich pretorianom.\\r\\n\\r\\nNero zwrócił się do Tygellina:\\r\\n\\r\\n— Czy mogę liczyć na wierność żołnierzy?\\r\\n\\r\\n— Tak, boski! — odpowiedział prefekt.\\r\\n\\r\\nLecz Petroniusz wzruszył ramionami.\\r\\n\\r\\n— Na ich wierność, lecz nie na ich liczbę — rzekł. — Zostań tymczasem tu, gdzie jesteś, bo tu najbezpieczniej, a ten lud trzeba uspokoić.\\r\\n\\r\\nTego zdania był i Seneka, i konsul Licyniusz. Tymczasem w dole wzburzenie rosło. Lud zbroił się w kamienie, w drągi od namiotów, w deski z wozów i taczek i w rozmaite żelaziwo. Po niejakim czasie kilku z przywódców kohort przyszło z oznajmieniem, że pretorianie, napierani przez tłumy, zachowują z największym wysileniem linię bojową i nie mając rozkazu uderzenia nie wiedzą, co czynić.\\r\\n\\r\\n— Bogowie! — rzekł Nero — co za noc! Z jednej strony pożar, z drugiej rozhukane morze ludu.\\r\\n\\r\\nI począł szukać dalej wyrażeń, które by najwspanialej mogły określić niebezpieczeństwo chwili, lecz widząc naokół twarze blade i niespokojne spojrzenia, zląkł się także.\\r\\n\\r\\n— Dajcie mi ciemny płaszcz z kapturem! — zawołał. — Czyby naprawdę miało przyjść do bitwy?\\r\\n\\r\\n— Panie — odpowiedział niepewnym głosem Tygellin — ja zrobiłem wszystko, co mogłem, ale niebezpieczeństwo jest groźne… Przemów, panie, do ludu i poczyń mu obietnice.\\r\\n\\r\\n— Cezar miałby przemawiać do tłuszczy? Niech to uczyni inny w moim imieniu. Kto się tego podejmie?\\r\\n\\r\\n— Ja! — odrzekł spokojnie Petroniusz.\\r\\n\\r\\n— Idź, przyjacielu! Tyś mi najwierniejszy w każdej potrzebie… Idź i nie szczędź obietnic.\\r\\n\\r\\nPetroniusz zwrócił się do orszaku z twarzą niedbałą i szyderczą.\\r\\n\\r\\n— Senatorowie tu obecni — rzekł — a oprócz nich Pizo, Nerwa i Senecjo pojadą za mną.\\r\\n\\r\\nPo czym zszedł z wolna z wodociągu, owi zaś, których wezwał, szli za nim nie bez wahania, ale z pewną otuchą, którą napełniał ich jego spokój. Petroniusz, stanąwszy u stóp arkad, kazał sobie podać białego konia i siadłszy na niego pojechał na czele towarzyszy przez głębokie szeregi pretoriańskie ku czarnej, wyjącej tłuszczy, bezbronny, mając w ręku cienką laskę z kości słoniowej, którą się zwykle podpierał.\\r\\n\\r\\nI przyjechawszy tuż, wparł konia w tłumy. Naokół, przy świetle pożogi widać było wzniesione ręce zbrojne we wszelakiego rodzaju broń, rozpalone oczy, spotniałe twarze i ryczące, zapienione wargi. Rozszalała fala wnet otoczyła jego i orszak, za nią widać było istotnie jakby morze głów, ruchome, kotłujące się, straszne.\\r\\n\\r\\nWrzaski wzmogły się jeszcze i zmieniły się w nieludzki ryk; drągi, widły, a nawet i miecze chwiały się nad głową Petroniusza, drapieżne ręce wyciągały się ku cuglom jego konia i ku niemu, lecz on wjeżdżał coraz głębiej, zimny, obojętny, pogardliwy. Chwilami uderzał laską po głowach najzuchwalszych, tak jakby torował sobie drogę w zwykłym ścisku, i ta jego pewność, ten spokój zdumiewały jednakże rozhukaną tłuszczę. Poznano go wreszcie i liczne głosy poczęły wołać:\\r\\n\\r\\n— Petroniusz! Arbiter elegantiarum! Petroniusz!…\\r\\n\\r\\n— Petroniusz! — zabrzmiało ze wszystkich stron.\\r\\n\\r\\nI w miarę jak powtarzano to imię, twarze naokół stawały się mniej groźne, a wrzaski mniej wściekłe, albowiem ów wykwintny patrycjusz, jakkolwiek nigdy nie zabiegał o łaski ludu, był jednak jego ulubieńcem. Uchodził za człowieka ludzkiego i hojnego, a popularność jego wzrosła zwłaszcza od czasu sprawy Pedaniusza Sekunda, w której przemawiał za złagodzeniem okrutnego wyroku skazującego na śmierć wszystkich niewolników prefekta. Szczególniej tłumy niewolników kochały go odtąd taką niepohamowaną miłością, jaką ludzie pognębieni i nieszczęśni zwykli miłować tych, którzy okazują im choć trochę współczucia. Prócz tego w chwili obecnej dołączyła się i ciekawość, co powie wysłannik cezara, nikt bowiem nie wątpił, że cezar wysłał go umyślnie.\\r\\n\\r\\nOn zaś, zdjąwszy z siebie swą białą, obramowaną szkarłatnym szlakiem togę, podniósł ją w górę i począł nią wywijać nad głową na znak, że chce przemówić.\\r\\n\\r\\n— Milczeć! Milczeć! — wołano ze wszystkich stron.\\r\\n\\r\\nPo chwili uciszyło się istotnie. Wówczas wyprostował się na koniu i począł mówić donośnym, spokojnym głosem:\\r\\n\\r\\n— Obywatele! Niech ci, którzy mnie usłyszą, powtórzą słowa moje tym, którzy stoją dalej, wszyscy zaś niechaj się zachowują jak ludzie, nie jak zwierzęta w arenach.\\r\\n\\r\\n— Słuchamy! Słuchamy!…\\r\\n\\r\\n— Zatem słuchajcie. Miasto zostanie odbudowane. Ogrody Lukulla, Mecenasa, Cezara i Agrypiny będą dla was otwarte! Od jutra rozpocznie się rozdawnictwo zboża, wina i oliwy, tak aby każdy mógł napełnić brzuch aż do gardła! Potem cezar wyprawi wam igrzyska, jakich świat nie widział dotąd, przy których czekają was uczty i dary. Bogatsi będziecie po pożarze jak przed pożarem!\\r\\n\\r\\nOdpowiedział mu pomruk, który rozchodził się tak od środka na wszystkie strony, jak rozchodzą się fale na wodzie, w którą rzucił ktoś kamień: to bliżsi powtarzali dalszym jego słowa. Potem tu i ówdzie ozwały się okrzyki gniewne lub potakujące, które zmieniły się wreszcie w jeden powszechny, olbrzymi wrzask:\\r\\n\\r\\n— Panem et circenses!…\\r\\n\\r\\nPetroniusz owinął się w togę i przez czas jakiś słuchał nieruchomy, podobny w swej białej odzieży do marmurowego posągu. Wrzask wzrastał, głuszył odgłosy pożaru, odzywał się ze wszystkich stron i z coraz większych głębin, lecz wysłannik widocznie miał jeszcze coś do powiedzenia, albowiem czekał.\\r\\n\\r\\nI wreszcie, nakazawszy znów wzniesioną ręką milczenie, zawołał:\\r\\n\\r\\n— Obiecuję wam panem et circenses, a teraz wydajcie okrzyk na cześć cezara, który was karmi, odziewa, po czym idź spać, hołoto, albowiem niedługo świtać zacznie.\\r\\n\\r\\nTo rzekłszy zwrócił konia i uderzając z lekka laską po głowach i twarzach tych, którzy mu stali na drodze, odjechał z wolna do pretoriańskich szeregów.\\r\\n\\r\\nPo chwili był pod wodociągiem. Na górze zastał niemal popłoch. Nie zrozumiano tam okrzyku: „Panem et circenses”, i sądzono, że to jest nowy wybuch wściekłości. Nie spodziewano się nawet, by Petroniusz mógł się uratować, toteż Nero ujrzawszy go przybiegł aż do schodów i z twarzą pobladłą ze wzruszenia począł pytać:\\r\\n\\r\\n— I cóż? Co się tam dzieje? Czy już bitwa?\\r\\n\\r\\nPetroniusz nabrał powietrza w płuca, odetchnął głęboko i odrzekł:\\r\\n\\r\\n— Na Polluksa! Pocą się i cuchną! Niech mi kto poda epilimmę, bo zemdleję.\\r\\n\\r\\nPo czym zwrócił się do cezara.\\r\\n\\r\\n— Obiecałem im — rzekł — zboże, oliwę, otwarcie ogrodów i igrzyska. Ubóstwiają cię znowu i wrzeszczą spierzchłymi wargami na twoją cześć. Bogowie, jaki ten plebs ma nieprzyjemny zapach!\\r\\n\\r\\n— Pretorianów miałem gotowych — zawołał Tygellin — i gdybyś ich nie uspokoił, krzykacze umilkliby na wieki. Szkoda, cezarze, iż mi nie pozwoliłeś użyć siły.\\r\\n\\r\\nPetroniusz popatrzył na mówiącego, wzruszył ramionami i rzekł:\\r\\n\\r\\n— To jeszcze nie stracone. Może będziesz jej musiał użyć jutro.\\r\\n\\r\\n— Nie, nie — rzekł cezar. — Każę im otworzyć ogrody i rozdawać zboże. Dzięki ci, Petroniuszu! Igrzyska wyprawię, a tę pieśń, którą wam śpiewałem dzisiaj, odśpiewam publicznie.\\r\\n\\r\\nTo rzekłszy położył rękę na ramieniu Petroniusza, chwilę milczał, a na koniec, ochłonąwszy, zapytał:\\r\\n\\r\\n— Powiedz szczerze: jak ci się wydałem, gdym śpiewał?\\r\\n\\r\\n— Byłeś godnym widoku, jak widok był godnym ciebie — odpowiedział Petroniusz.\\r\\n\\r\\nPo czym zwrócił się do pożaru.\\r\\n\\r\\n— Ale przypatrzmy się jeszcze — rzekł — i pożegnajmy się ze starym Rzymem.\\r\\n\\r\\n\\r\\n\\r\\nRozdział czterdziesty ósmy\\r\\n\\r\\nSłowa Apostoła wlały ufność w dusze chrześcijan. Koniec świata wydawał im się zawsze bliskim, poczęli jednak wierzyć, że straszliwy sąd nie nastąpi natychmiast i że przedtem jeszcze zobaczą może koniec panowania Nerona, które uważali za panowanie Antychrysta, i karę Boską na wołające o pomstę jego zbrodnie. Pokrzepieni więc w sercach, poczęli rozchodzić się po ukończeniu modłów z podziemia i wracać do swych tymczasowych schronisk, a nawet i na Zatybrze, gdyż przyszły wieści, że ogień, podłożony w kilkunastu miejscach, zwrócił się wraz ze zmianą wiatru znów ku rzece i strawiwszy tu i ówdzie, co mógł strawić, przestał się szerzyć.\\r\\n\\r\\nApostoł w towarzystwie Winicjusza i idącego za nimi Chilona opuścił również podziemie. Młody trybun nie śmiał mu przerywać modlitwy, więc czas jakiś szedł w milczeniu, oczyma tylko błagając litości i drżąc z niepokoju. Lecz wiele osób przychodziło jeszcze całować ręce i kraj odzieży Apostoła, matki wyciągały ku niemu dzieci, inni klękali w ciemnym, długim przejściu i podnosząc w górę kaganki prosili o błogosławieństwo; inni wreszcie idąc w pobok śpiewali, tak że nie było chwili sposobnej ni na zapytanie, ni na odpowiedź. Tak było i w wąwozie. Dopiero gdy wyszli na wolniejszą przestrzeń, z której widać już było płonące miasto, Apostoł przeżegnawszy je trzykrotnie, zwrócił się do Winicjusza i rzekł:\\r\\n\\r\\n— Nie trwóż się. Blisko stąd jest chata fossora, w której znajdziemy Ligię z Linusem i z wiernym jej sługą. Chrystus, który ci ją przeznaczył, zachował ją dla ciebie.\\r\\n\\r\\nA Winicjusz zachwiał się i wsparł ręką o skałę. Droga z Ancjum, wypadki pod murami, poszukiwanie Ligii wśród gorących dymów, bezsenność i straszny niepokój o nią wyczerpały jego siły, a reszty ich pozbawiła go wiadomość, że ta najdroższa mu w świecie głowa jest blisko i że za chwilę ją ujrzy. Ogarnęło go nagle osłabienie tak wielkie, że osunął się do nóg Apostoła i objąwszy jego kolana pozostał tak, nie mogąc słowa przemówić.\\r\\n\\r\\nApostoł zaś broniąc się od podzięki i czci rzekł:\\r\\n\\r\\n— Nie mnie, nie mnie, lecz Chrystusowi!\\r\\n\\r\\n— Co za walne bóstwo! — ozwał się z tyłu głos Chilona. — Ale nie wiem, co mam czynić z mułami, które tu czekają opodal.\\r\\n\\r\\n— Wstań i pójdź ze mną — rzekł Piotr biorąc za rękę młodego człowieka.\\r\\n\\r\\nWinicjusz wstał. Przy świetle łuny widać było łzy ściekające mu po pobladłej ze wzruszenia twarzy. Usta trzęsły się mu, jakby się modlił.\\r\\n\\r\\n— Pójdźmy — rzekł.\\r\\n\\r\\nLecz Chilon znów powtórzył:\\r\\n\\r\\n— Panie, co mam robić z mułami, które czekają? Może by ten godny prorok wolał jechać niż iść.\\r\\n\\r\\nWinicjusz sam nie wiedział, co odpowiedzieć, lecz usłyszawszy od Piotra, że chata kopacza leży tuż, odrzekł:\\r\\n\\r\\n— Odprowadź muły do Makryna.\\r\\n\\r\\n— Wybacz, panie, że ci przypomnę dom w Amerioli. Wobec tego okropnego pożaru łatwo zapomnieć o rzeczy tak drobnej.\\r\\n\\r\\n— Dostaniesz go.\\r\\n\\r\\n— O wnuku Numy Pompiliusza, byłem zawsze pewny, ale teraz, gdy obietnicę usłyszał i ten wielkoduszny Apostoł, nie przypominam ci nawet tego, że przyrzekłeś mi i winnicę. Pax vobiscum. Ja cię odnajdę, panie. Pax vobiscum.\\r\\n\\r\\nOni zaś odpowiedzieli:\\r\\n\\r\\n— I z tobą.\\r\\n\\r\\nPo czym zawrócili obaj na prawo ku wzgórzom. Po drodze Winicjusz rzekł:\\r\\n\\r\\n— Panie! Obmyj mnie wodą chrztu, abym mógł się nazwać prawdziwym wyznawcą Chrystusa, gdyż miłuję Go ze wszystkich sił duszy mojej. Obmyj mnie prędko, bom w sercu już gotów. I co mi przykaże, to uczynię, ale ty mi powiedz, co bym mógł nadto uczynić.\\r\\n\\r\\n— Miłuj ludzi jak braci swoich — odpowiedział Apostoł — bo tylko miłością możesz Mu służyć.\\r\\n\\r\\n— Tak! Ja to już rozumiem i czuję. Dzieckiem będąc wierzyłem w bogów rzymskich, alem ich nie kochał, a tego Jedynego kocham, tak, że oddałbym za Niego z radością życie.\\r\\n\\r\\nI począł patrzeć w niebo, powtarzając z uniesieniem:\\r\\n\\r\\n— Bo On jeden jest! Bo On jeden dobry i miłosierny! Więc niechby nie tylko ginęło to miasto, ale świat cały, Jemu jednemu będę świadczył i Jego wyznawał!\\r\\n\\r\\n— A On będzie błogosławił tobie i twemu domowi — zakończył Apostoł.\\r\\n\\r\\nTymczasem skręcili w inny wąwóz, na którego końcu widać było mdłe światełko. Piotr ukazał na nie ręką i rzekł:\\r\\n\\r\\n— Oto chata kopacza, który dał nam schronienie, gdy wróciwszy z chorym Linusem z Ostrianum, nie mogliśmy się przedostać na Zatybrze.\\r\\n\\r\\nPo chwili doszli. Chata była raczej jaskinią wydrążoną w załomie góry, którą od zewnątrz zamknięto ścianą ulepioną z gliny i trzcin. Drzwi były zamknięte, ale przez otwór, który zastępował okno, widać było oświecone ogniskiem wnętrze.\\r\\n\\r\\nJakaś ciemna, olbrzymia postać podniosła się na spotkanie przybyłych i poczęła pytać:\\r\\n\\r\\n— Kto jesteście?\\r\\n\\r\\n— Słudzy Chrystusa — odrzekł Piotr. — Pokój z tobą, Ursusie.\\r\\n\\r\\nUrsus pochylił się do nóg Apostoła, po czym poznawszy Winicjusza chwycił w kostce jego rękę i podniósł ją do ust.\\r\\n\\r\\n— I ty, panie? — rzekł. — Błogosławione niech będzie imię Baranka za radość, jaką sprawisz Kallinie.\\r\\n\\r\\nTo rzekłszy otworzył drzwi i weszli. Chory Linus leżał na pęku słomy z twarzą wychudłą i żółtym jak kość słoniowa czołem. Obok ogniska siedziała Ligia trzymając w ręku pęczek małych ryb, nanizanych na sznurek i przeznaczonych widocznie na wieczerzę.\\r\\n\\r\\nZajęta zdejmowaniem ryb ze sznurka i w przekonaniu, że to wchodzi Ursus, nie podniosła wcale oczu. Lecz Winicjusz zbliżył się i wymówiwszy jej imię wyciągnął ku niej ręce. Wówczas podniosła się szybko: błyskawica zdumienia i radości przemknęła po jej twarzy i bez słowa, jak dziecko, które po dniach trwogi i klęski odzyskuje ojca lub matkę, rzuciła się w jego otwarte ramiona.\\r\\n\\r\\nOn zaś objął ją i czas jakiś przyciskał do piersi, również z takim uniesieniem, jakby cudownie uratowaną. Więc następnie rozplótłszy ramiona wziął w ręce jej skronie, całował czoło, oczy, i znów ją obejmował, powtarzał jej imię, potem schylał się do jej kolan i do dłoni, witał ją, wielbił, czcił. Radość jego nie miała wprost granic, jak jego miłość i szczęście.\\r\\n\\r\\nWreszcie począł jej opowiadać, jak przyleciał z Ancjum, jak szukał jej pod murami i wśród dymów, w domu Linusa, ile się namartwił i natrwożył, i ile wycierpiał, zanim Apostoł wskazał mu jej schronienie.\\r\\n\\r\\n— Lecz teraz — mówił — gdym cię odnalazł, ja cię tu nie zostawię wobec tego ognia i rozszalałych tłumów. Ludzie tu mordują się pod murami, burzą się i łupią niewolnicy. Bóg jeden wie, jakie jeszcze klęski mogą spaść na Rzym. Ale ja ocalę ciebie i was wszystkich. O droga moja!… Czy chcecie jechać ze mną do Ancjum? Tam siądziemy na statek i popłyniemy do Sycylii. Ziemie moje to wasze ziemie, domy moje to wasze domy. Słuchaj mnie! W Sycylii odnajdziesz Aulusów, wrócę cię Pomponii i wezmę cię potem z jej rąk. Wszak ty, o carissima, nie lękasz się już mnie więcej. Chrzest jeszcze mnie nie obmył, ale o to zapytaj Piotra, czym mu przed chwilą, idąc do ciebie, nie rzekł, że chcę być prawdziwym wyznawcą Chrystusa, i czym go nie prosił, by mnie ochrzcił, choćby w tej chacie fossora. Zaufaj mi i zaufajcie mi wszyscy.\\r\\n\\r\\nLigia słuchała z rozjaśnioną twarzą tych słów. Wszyscy tu, przedtem z powodu prześladowań ze strony Żydów, a obecnie z powodu pożaru i zamętu wywołanego przez klęskę, żyli istotnie w ciągłej niepewności i trwodze. Wyjazd do spokojnej Sycylii położyłby koniec wszystkim niepokojom, a zarazem otworzył nową epokę szczęścia w ich życiu. Gdyby Winicjusz chciał przy tym zabrać tylko samą Ligię, zapewne oparłaby się pokusie nie chcąc porzucać Piotra Apostoła i Linusa, ale Winicjusz mówił przecie im: „Jedźcie ze mną! Ziemie moje to wasze ziemie, domy moje to wasze domy!”\\r\\n\\r\\nWięc pochyliwszy się do jego ręki, by ją ucałować na znak posłuszeństwa, rzekła:\\r\\n\\r\\n— Twoje ognisko moim.\\r\\n\\r\\nPo czym zawstydzona, że wymówiła słowa, które wedle rzymskiego zwyczaju powtarzały tylko oblubienice przy ślubie, oblała się rumieńcem i stała w blasku ognia, ze spuszczoną głową, niepewna, czy jej nie wezmą ich za złe.\\r\\n\\r\\nLecz we wzroku Winicjusza malowało się tylko bezgraniczne uwielbienie. Zwrócił się następnie do Piotra i począł znów mówić:\\r\\n\\r\\n— Rzym płonie z rozkazu cezara. Już w Ancjum skarżył się, że nie widział nigdy wielkiej pożogi. Ale jeśli nie cofnął się przed taką zbrodnią, pomyślcie, co się jeszcze stać może. Kto wie, czy ściągnąwszy wojska nie każe wymordować mieszkańców. Kto wie, jakie nastąpią proskrypcje, kto wie, czy po klęsce pożaru nie nastąpi klęska wojny domowej, mordów i głodu? Chrońcie się więc i chrońmy Ligię. Tam przeczekacie burzę w spokoju, a gdy przeminie, wrócicie znowu siać ziarno wasze.\\r\\n\\r\\nNa zewnątrz, od strony Ager Vaticanus, jakby na potwierdzenie obaw Winicjusza ozwały się jakieś odległe krzyki, pełne wściekłości i przerażenia. W tej chwili nadszedł także kamieniarz, właściciel chaty, i zamknąwszy pośpiesznie drzwi zawołał:\\r\\n\\r\\n— Ludzie mordują się koło cyrku Nerona. Niewolnicy i gladiatorowie uderzyli na obywateli.\\r\\n\\r\\n— Słyszycie? — rzekł Winicjusz.\\r\\n\\r\\n— Dopełnia się miara — rzekł Apostoł — i klęski będą jako morze nieprzebrane.\\r\\n\\r\\nPo czym zwrócił się do Winicjusza i wskazując na Ligię rzekł:\\r\\n\\r\\n— Weź tę dzieweczkę, którą ci Bóg przeznaczył, i ocal ją, a Linus, który jest chory, i Ursus niechaj odjadą z wami.\\r\\n\\r\\nLecz Winicjusz, który pokochał Apostoła całą siłą swej niepohamowanej duszy, zawołał:\\r\\n\\r\\n— Przysięgam ci, nauczycielu, iż cię tu nie zostawię na zgubę.\\r\\n\\r\\n— I pobłogosławi cię Pan za twoją chęć — odrzekł Apostoł — ale zali nie słyszałeś, że Chrystus trzykroć powtórzył mi nad jeziorem: „Paś baranki moje!”\\r\\n\\r\\nWinicjusz umilkł.\\r\\n\\r\\n— Więc jeśli ty, któremu nikt nie powierzył pieczy nade mną, mówisz, że mnie tu nie zostawisz na zgubę, jakże chcesz, abym ja odbieżał trzody mojej w dniu klęski? Gdy była burza na jeziorze i gdyśmy się trwożyli w sercach, On nie opuścił nas, jakoż więc ja, sługa, nie mam iść za przykładem Pana mojego?\\r\\n\\r\\nWtem Linus podniósł swą wychudłą twarz i zapytał:\\r\\n\\r\\n— A jakoż ja, namiestniku Pański, nie mam iść za przykładem twoim?\\r\\n\\r\\nWinicjusz począł wodzić ręką po głowie, jakby walczył ze sobą lub bił się z myślami, po czym chwyciwszy Ligię za rękę rzekł głosem, w którym drgała energia rzymskiego żołnierza:\\r\\n\\r\\n>— Słuchajcie mnie, Piotrze, Linusie i ty, Ligio! Mówiłem, co mi nakazał mój ludzki rozum, ale wy macie inny, który nie własnego bezpieczeństwa patrzy, jeno przykazań Zbawiciela. Tak! Jam tego nie rozumiał i zbłądziłem, bo z oczu moich nie zdjęte jeszcze bielmo i dawna natura odzywa się we mnie. Ale że miłuję Chrystusa i chcę być Jego sługą, przeto, choć mi tu o coś więcej niż o własną głowę chodzi, klękam oto przed wami i przysięgam, że i ja spełnię przykazanie miłości i nie opuszczę braci moich w dniu klęski.\\r\\n\\r\\nTo rzekłszy klęknął i nagle ogarnęło go uniesienie: oczy i ręce wzniósł w górę i począł wołać:\\r\\n\\r\\n— Zali rozumiem Cię już, o Chryste? Zalim Cię godzien?\\r\\n\\r\\nRęce drżały mu, oczy rozbłysły łzami, ciałem wstrząsał dreszcz wiary i miłości, Piotr zaś Apostoł wziął glinianą amforę z wodą i zbliżywszy się do niego rzekł uroczyście:\\r\\n\\r\\n— Oto cię chrzczę w imię Ojca i Syna, i Ducha, amen!\\r\\n\\r\\nWówczas uniesienie religijne ogarnęło wszystkich obecnych. Zdało im się, że izba napełnia się jakimś światłem nadziemskim, że słyszą jakąś nadziemską muzykę, że skała jaskini otwiera się nad ich głowami, że z nieba spływają roje aniołów, a hen, w górze, widać krzyż i przebite ręce błogosławiące.\\r\\n\\r\\nTymczasem zewnątrz rozlegały się krzyki walczących ludzi i huk płomieni gorzejącego miasta.\\r\\n\\r\\n\\r\\n\\r\\nRozdział czterdziesty dziewiąty\\r\\n\\r\\nObozowiska ludzkie rozłożyły się we wspaniałych ogrodach cezara, dawnych Domicji i Agrypiny, na polu Marsowym, w ogrodach Pompejusza, Salustiusza i Mecenasa. Pozajmowano portyki, budynki przeznaczone na grę w piłkę, rozkoszne domy letnie i szopy zbudowane dla zwierząt. Pawie, flamingi, łabędzie i strusie, gazele i antylopy z Afryki, jelenie i sarny, służące za ozdobę ogrodów, poszły pod nóż tłuszczy. Żywność poczęto sprowadzać z Ostii tak obficie, że po tratwach i różnorodnych statkach można było przechodzić z jednej strony Tybru na drugą, jak po moście. Rozdawano zboże po niesłychanie niskiej cenie trzech sestercyj, a uboższym całkiem darmo. Ściągnięto niezmierne zapasy wina, oliwy i kasztanów; z gór przypędzano codziennie stada wołów i owiec. Nędzarze, kryjący się przed pożarem w zaułkach Subury i przymierający w zwykłych czasach głodem, żyli obecnie lepiej niż poprzednio. Groźba głodu została stanowczo usuniętą, natomiast trudniej było zapobiec rozbojom, grabieży i nadużyciom. Koczujące życie zapewniało bezkarność rzezimieszkom, tym bardziej że głosili się wielbicielami cezara i nie żałowali mu oklasków, gdziekolwiek się ukazał. Gdy przy tym urzędy siłą rzeczy były zawieszone, a zarazem brakło na miejscu i dostatecznej siły zbrojnej, która mogłaby swawoli zapobiec, w mieście, zamieszkałym przez męty całego ówczesnego świata, działy się rzeczy przechodzące wyobraźnię ludzką. Co noc zdarzały się bitwy, morderstwa, porywania kobiet i pacholąt. Przy Porta Mugionis, gdzie był postój dla przypędzanych z Kampanii stad, przychodziło do walk, w których ginęły setki ludzi. Co rano brzegi Tybru roiły się od utopionych ciał, których nikt nie grzebał, a które gnijąc szybko wskutek upałów, zwiększonych jeszcze pożarem, napełniały powietrze smrodliwymi wyziewami. W obozowiskach wszczęły się choroby i lękliwsi przewidywali wielką zarazę.\\r\\n\\r\\nA miasto płonęło ciągle. Szóstego dopiero dnia pożar trafiwszy na puste przestrzenie Eskwilinu, na których zburzono umyślnie ogromną ilość domów, począł słabnąć. Lecz stosy gorejącego węgla świeciły jeszcze tak mocno, że lud nie chciał wierzyć, by to był już koniec klęski. Jakoż siódmej nocy pożar wybuchnął z nową siłą w budynkach Tygellina, dla braku jednak strawy trwał już krótko. Tylko przepalone domy zapadały się jeszcze tu i owdzie, wyrzucając w górę węże płomieni i słupy skier. Lecz z wolna żarzące się w głębi zgliszcza poczęły czernieć po wierzchu. Niebo po zachodzie słońca przestało świecić krwawą łuną i tylko podczas nocy na rozległym czarnym pustkowiu skakały błękitne języki, wydobywające się ze stosów węgla.\\r\\n\\r\\nZ czternastu dzielnic Rzymu pozostały zaledwie cztery, licząc w to i Zatybrze, resztę pożarły płomienie. Gdy wreszcie spopielały stosy węgla, widać było, począwszy od Tybru aż do Eskwilinu, ogromną przestrzeń siwą, smutną, umarłą, na której sterczały szeregi kominów na kształt kolumn grobowych na cmentarzu. Między tymi kolumnami snuły się we dnie posępne gromady ludzi, poszukujących to drogich rzeczy, to kości drogich osób. Nocami psy wyły na popieliskach i zgliszczach dawnych domów.\\r\\n\\r\\nCała hojność i pomoc, jaką cezar okazał ludowi, nie powstrzymała złorzeczeń i wzburzenia. Zadowolony był tylko tłum rzezimieszków, złodziei i bezdomnych nędzarzy, który mógł do woli jeść, pić i rabować. Ale ludzie, którzy potracili najbliższe istoty i mienie, nie dali się zjednać ni otwarciem ogrodów, ni rozdawnictwem zboża, ni obietnicą igrzysk i darów. Nieszczęście było zbyt wielkie i zbyt niesłychane. Innych, w których tliła się jeszcze jakaś iskra miłości do miasta-ojczyzny, przywodziła do rozpaczy wieść, że stara nazwa „Roma” ma zniknąć z powierzchni ziemi i że cezar ma zamiar wznieść z popiołów nowe miasto pod nazwą Neropolis. Fala niechęci wzbierała i rosła z dniem każdym i mimo pochlebstw augustianów, mimo kłamstw Tygellina Nero, wrażliwy, jak żaden z poprzednich cezarów, na łaskę tłumów, z trwogą rozmyślał, że w głuchej walce na śmierć i życie, jaką prowadził z patrycjuszami i senatem, może mu zbraknąć podpory. Sami augustianie nie mniej byli zaniepokojeni, gdyż każde jutro mogło im przynieść zagładę. Tygellin zamyślał o sprowadzeniu kilku legii z Azji Mniejszej; Watyniusz, który śmiał się nawet wówczas, gdy go policzkowano, stracił humor. Witeliusz stracił apetyt.\\r\\n\\r\\nInni naradzali się między sobą, jak odwrócić niebezpieczeństwo, nikomu bowiem nie było tajnym, że gdyby jaki wybuch zmiótł cezara, to z wyjątkiem może Petroniusza ani jeden z augustianów nie uszedłby z życiem. Ich to przecie wpływom przypisywano szaleństwa Nerona, ich podszeptom wszystkie zbrodnie, jakie spełnił. Nienawiść przeciw nim była niemal silniejsza niż przeciw niemu.\\r\\n\\r\\nPoczęli więc wysilać głowy, jak by zrzucić z siebie odpowiedzialność za spalenie miasta. Ale chcąc ją zrzucić z siebie, należało oczyścić od posądzeń i cezara, inaczej bowiem nikt by nie uwierzył, że nie byli sprawcami klęski. Tygellin naradzał się w tym celu z Domicjuszem Afrem, a nawet z Seneką, chociaż go nienawidził. Poppea rozumiejąc również, że zguba Nerona byłaby wyrokiem i na nią, zasięgała zdania swych powierników i kapłanów hebrajskich, przypuszczano bowiem powszechnie, że od lat kilku wyznawała wiarę w Jehowę. Nero wynajdował sposoby na swoją rękę, często straszne, częściej jeszcze błazeńskie, i na przemian to wpadał w strach, to bawił się jak dziecko, przede wszystkim jednak wyrzekał.\\r\\n\\r\\nPewnego razu w ocalonym z pożaru domu Tyberiusza trwała długa i bezskuteczna narada. Petroniusz był zdania, żeby poniechawszy kłopotów jechać do Grecji, a następnie do Egiptu i Azji Mniejszej. Podróż była przecie zamierzona od dawna, po co więc ją odkładać, gdy w Rzymie i smutno, i niebezpiecznie.\\r\\n\\r\\nCezar przyjął radę z zapałem, lecz Seneka pomyślawszy chwilę rzekł:\\r\\n\\r\\n— Pojechać łatwo, ale wrócić byłoby potem trudniej.\\r\\n\\r\\n— Na Herakla! — odpowiedział Petroniusz. — Wrócić można by na czele legii azjatyckich.\\r\\n\\r\\n— Tak uczynię! — zawołał Nero.\\r\\n\\r\\nAle Tygellinus począł się sprzeciwiać. Nie umiał sam nic wynaleźć i gdyby pomysł Petroniusza przyszedł mu do głowy, ogłosiłby go niewątpliwie jako zbawczy, chodziło mu jednak o to, by Petroniusz nie okazał się powtórnie jedynym człowiekiem, który w ciężkich chwilach potrafi wszystko i wszystkich ocalić.\\r\\n\\r\\n— Słuchaj mnie, boski! — rzekł — rada jest zgubna! Zanim dojedziesz do Ostii, rozpocznie się wojna domowa; kto wie, czy kto z żyjących jeszcze pobocznych potomków boskiego Augusta nie ogłosi się cezarem, a wówczas co uczynimy, jeśli legie staną po jego stronie?\\r\\n\\r\\n— Uczynimy to — odrzekł Nero — iż przedtem postaramy się, aby zbrakło potomków Augusta. Niewielu już ich jest, więc uwolnić się od nich łatwo.\\r\\n\\r\\n— Uczynić to można, ale czy tylko o nich chodzi? Ludzie moi, nie dawniej jak wczoraj, słyszeli w tłumie, że cezarem powinien być taki mąż jak Trazeasz.\\r\\n\\r\\nNero przygryzł wargi. Po chwili jednak wzniósł oczy w górę i rzekł:\\r\\n\\r\\n— Nienasyceni i niewdzięczni. Mają dość zboża i węgli, na których mogą piec placki, czegóż chcą więcej?\\r\\n\\r\\nNa to Tygellinus rzekł:\\r\\n\\r\\n— Zemsty.\\r\\n\\r\\nNastało milczenie. Nagle cezar wstał, podniósł rękę do góry i począł deklamować:\\r\\n\\r\\nSerca zemsty wołają, a zemsta ofiary.\\r\\n\\r\\nPo czym zapomniawszy o wszystkim, zawołał z rozjaśnioną twarzą:\\r\\n\\r\\n— Niech mi podadzą tabliczki i styl, abym ten wiersz zapisał. Nigdy Lukan nie ułożył podobnego. Czyście uważali, żem znalazł go w mgnieniu oka?\\r\\n\\r\\n— O, niezrównany! — ozwało się kilka głosów.\\r\\n\\r\\nNero zapisał wiersz i rzekł:\\r\\n\\r\\n— Tak! Zemsta chce ofiary.\\r\\n\\r\\nPo czym powiódł wzrokiem po otaczających:\\r\\n\\r\\n— A gdyby puścić wieść, że to Watyniusz kazał podpalić miasto, i poświęcić go gniewowi ludu?\\r\\n\\r\\n— O boski! Kimże ja jestem? — zawołał Watyniusz.\\r\\n\\r\\n— Prawda! Trzeba kogoś większego od ciebie… Witeliusza?…\\r\\n\\r\\nWiteliusz pobladł, lecz począł się śmiać.\\r\\n\\r\\n— Mój tłuszcz — odrzekł — mógłby chyba na nowo rozniecić pożar.\\r\\n\\r\\nAle Nero miał co innego na myśli, szukał bowiem w duszy ofiary, która by naprawdę mogła zaspokoić gniew ludu, i znalazł ją.\\r\\n\\r\\n— Tygellinie — rzekł po chwili — ty spaliłeś Rzym!\\r\\n\\r\\nPo zgromadzonych przebiegł dreszcz. Zrozumieli, że cezar tym razem przestał żartować i że nadchodzi chwila brzemienna w wypadki.\\r\\n\\r\\nA twarz Tygellina skurczyła się jak paszcza psa gotowego kąsać.\\r\\n\\r\\n— Spaliłem Rzym z twego rozkazu — rzekł.\\r\\n\\r\\nI poczęli patrzeć na siebie jak dwa demony. Nastała taka cisza, że słychać było brzęk much przelatujących przez atrium.\\r\\n\\r\\n— Tygellinie — ozwał się Nero — czy ty mnie kochasz?\\r\\n\\r\\n— Ty wiesz, panie.\\r\\n\\r\\n— Poświęć się dla mnie!\\r\\n\\r\\n— Boski cezarze — odrzekł Tygellinus — czemu mi podajesz słodki napój, którego mi nie wolno do ust podnieść? Lud szemrze i burzy się, czy chcesz, by poczęli burzyć się i pretorianie?\\r\\n\\r\\nPoczucie grozy ścisnęło serca obecnych. Tygellinus był prefektem pretorii i słowa jego miały wprost znaczenie groźby. Sam Nero zrozumiał to i twarz jego oblekła się bladością.\\r\\n\\r\\nWtem wszedł Epafrodyt, wyzwoleniec cezara, z oznajmieniem, że boska Augusta życzy sobie widzieć Tygellina, albowiem ma u siebie ludzi, których prefekt powinien wysłuchać.\\r\\n\\r\\nTygellin skłonił się cezarowi i wyszedł z twarzą spokojną i pogardliwą. Oto, gdy chciano go uderzyć, pokazał zęby; dał do zrozumienia, kim jest, i znając tchórzostwo Nerona był pewien, że ów władca świata nigdy nie poważy się podnieść przeciw niemu ręki.\\r\\n\\r\\nNero zaś siedział przez chwilę w milczeniu, lecz widząc, że obecni oczekują od niego jakiegoś słowa, rzekł:\\r\\n\\r\\n— Wyhodowałem węża na łonie.\\r\\n\\r\\nPetroniusz wzruszył ramionami, jakby chciał powiedzieć, że takiemu wężowi nietrudno urwać głowę.\\r\\n\\r\\n— Co powiesz? Mów, radź! — zawołał Nero ujrzawszy jego ruch. — Tobie jednemu ufam, bo ty masz więcej rozumu od nich wszystkich i kochasz mnie!\\r\\n\\r\\nPetroniusz miał już na ustach: „Mianuj mnie prefektem pretorii, a ja wydam ludowi Tygellina i uspokoję w jednym dniu miasto”. Lecz wrodzone mu lenistwo przemogło. Być prefektem znaczyło właściwie dźwigać na barkach osobę cezara i tysiące spraw publicznych. I po co mu ten trud? Zali nie lepiej czytywać w rozkosznej bibliotece wiersze, oglądać wazy i posągi lub trzymając na łonie boskie ciało Eunice przebierać palcami w jej złotych włosach i schylać usta do jej koralowych ust.\\r\\n\\r\\nWięc rzekł:\\r\\n\\r\\n— Ja radzę jechać do Achai.\\r\\n\\r\\n— Ach — odpowiedział Nero — czekałem od ciebie czegoś więcej. Senat mnie nienawidzi. Gdy wyjadę, któż mi zaręczy, czy nie zbuntują się przeciw mnie i nie ogłoszą kogo innego cezarem? Lud był mi dawniej wierny, ale dziś pójdzie za nimi… Na Hades! Gdyby ten senat i ten lud miał jedną głowę!…\\r\\n\\r\\n— Pozwól powiedzieć sobie, o boski, że chcąc zachować Rzym, trzeba zachować choć kilku Rzymian — rzekł z uśmiechem Petroniusz.\\r\\n\\r\\nLecz Nero począł narzekać:\\r\\n\\r\\n— Co mi po Rzymie i Rzymianach! Słuchano by mnie w Achai. Tu otacza mnie tylko zdrada. Wszyscy mnie opuszczają! I wy gotowiście mnie zdradzić! Wiem to, wiem!… Wy ani pomyślicie, co powiedzą o was potomne wieki, gdy opuścicie takiego artystę jak ja.\\r\\n\\r\\nTu nagle uderzył się w czoło i zawołał:\\r\\n\\r\\n— Prawda!… Wśród tych trosk zapominam i ja, kim jestem.\\r\\n\\r\\nTo rzekłszy zwrócił się do Petroniusza z twarzą całkiem już rozjaśnioną.\\r\\n\\r\\n— Petroniuszu — rzekł — lud szemrze, ale gdybym wziął lutnię i wyszedł z nią na pole Marsowe, gdybym zaśpiewał mu tę pieśń, którą śpiewałem wam w czasie pożaru, czy sądzisz, że nie wzruszyłbym go mym śpiewem, jak niegdyś Orfeusz wzruszał dzikie zwierzęta?\\r\\n\\r\\nNa to Tuliusz Senecjo, któremu pilno było wrócić do swoich niewolnic przywiezionych z Ancjum i który niecierpliwił się od dawna, rzekł:\\r\\n\\r\\n— Bez wątpienia, cezarze, gdyby ci pozwolili rozpocząć.\\r\\n\\r\\n— Jedźmy do Hellady! — zawołał z niechęcią Nero.\\r\\n\\r\\nLecz w tej chwili weszła Poppea, a za nią Tygellinus. Oczy obecnych zwróciły się mimo woli ku niemu, nigdy bowiem żaden tryumfator nie wjeżdżał z taką dumą na Kapitol, z jaką on stanął przed cezarem.\\r\\n\\r\\nPo czym jął mówić z wolna i dobitnie, głosem, w którym był jakby zgrzyt żelaza:\\r\\n\\r\\n— Wysłuchaj mnie, cezarze, albowiem mogę ci powiedzieć: znalazłem! Ludowi potrzeba zemsty i ofiary, ale nie jednej, lecz setek i tysięcy. Zaliś ty kiedy słyszał, panie, kto był Chrestos, ten przez Poncjusza Piłata ukrzyżowan? I czy wiesz, kto są chrześcijanie? Zalim ci nie mówił o ich zbrodniach i bezecnych obrzędach, o przepowiedniach, iż ogień przyniesie koniec światu? Lud nienawidzi ich i podejrzewa. Nikt ich nie widział w świątyniach, albowiem bogów naszych poczytują za złe duchy; nie masz ich w Stadium, bo pogardzają gonitwami. Nigdy dłonie żadnego chrześcijanina nie uczciły cię oklaskiem. Nigdy żaden nie uznał cię za boga. Nieprzyjaciółmi są rodu ludzkiego, nieprzyjaciółmi miasta i twymi. Lud szemrze przeciw tobie, ale nie tyś mi, cezarze, kazał spalić Rzym i nie ja go spaliłem… Lud pragnie zemsty, niech ją ma. Lud pragnie krwi i igrzysk, niech je ma. Lud podejrzewa ciebie, niech jego podejrzenia zwrócą się w inną stronę.\\r\\n\\r\\nNero słuchał z początku ze zdumieniem. Lecz w miarę słów Tygellina aktorska twarz jego poczęła się zmieniać i przybierać na przemian wyraz gniewu, żalu, współczucia, oburzenia. Nagle powstał i zrzuciwszy z siebie togę, która spłynęła mu do stóp, wyciągnął obie ręce w górę i przez chwilę pozostał tak w milczeniu.\\r\\n\\r\\nWreszcie ozwał się głosem tragika:\\r\\n\\r\\n— Zeusie, Apollinie, Hero, Atene, Persefono i wy wszyscy nieśmiertelni bogowie, czemuście nie przyszli nam w pomoc? Co to nieszczęsne miasto uczyniło tym okrutnikom, że je tak nieludzko spalili?\\r\\n\\r\\n— Nieprzyjaciółmi są rodu ludzkiego i twymi — rzekła Poppea.\\r\\n\\r\\nA inni poczęli wołać:\\r\\n\\r\\n— Uczyń sprawiedliwość! Ukarz podpalaczy! Sami bogowie chcą pomsty.\\r\\n\\r\\nOn zaś siadł, spuścił głowę na piersi i znów milczał, jakby niegodziwość, o której usłyszał, ogłuszyła go. Lecz po chwili potrząsnął rękoma i ozwał się:\\r\\n\\r\\n— Jakież kary i jakież męki godne są takiej zbrodni?… Ale bogi mnie natchną i z pomocą potęg Tartaru dam biednemu ludowi memu takie widowisko, że przez wieki będzie mnie wspominał z wdzięcznością.\\r\\n\\r\\nCzoło Petroniusza pokryło się nagle chmurą. Pomyślał o niebezpieczeństwie, jakie zawiśnie nad Ligią, nad Winicjuszem, którego kochał, i nad wszystkimi tymi ludźmi, których naukę odrzucał, ale o których niewinności był przekonany. Pomyślał również, że rozpocznie się jedna z takich krwawych orgii, jakich nie znosiły jego oczy estety. Lecz przede wszystkim mówił sobie: „Muszę ratować Winicjusza, który oszaleje, jeśli tamta dziewczyna zginie”, i ten wzgląd przeważył wszystkie inne, Petroniusz rozumiał bowiem dobrze, że poczyna grę tak niebezpieczną jak nigdy w życiu.\\r\\n\\r\\nPoczął wszelako mówić swobodnie i niedbale, jak mówił zwykle, gdy krytykował lub wyśmiewał nie dość estetyczne pomysły cezara i augustianów:\\r\\n\\r\\n— A więc znaleźliście ofiary! Dobrze! Możecie je posłać na areny lub przybrać w „bolesne tuniki”. Również dobrze! Ale posłuchajcie mnie. Macie władzę, macie pretorianów, macie siłę, bądźcie zatem szczerzy przynajmniej wówczas, gdy nikt was nie słyszy. Oszukujcie lud, ale nie siebie samych. Wydajcie ludowi chrześcijan, skażcie ich, na jakie chcecie męki, miejcie jednak odwagę powiedzieć sobie, że nie oni spalili Rzym!… Phy! Nazywacie mnie arbitrem elegancji, więc oświadczam wam, że nie znoszę nędznych komedii. Phy! Ach, jak to wszystko przypomina mi budy teatralne koło Porta Asinaria, w których aktorowie grają dla uciechy przedmiejskiej gawiedzi bogów i królów, a po przedstawieniu popijają cebulę kwaśnym winem lub dostają baty. Bądźcie naprawdę bogami i królami, bo mówię wam, że możecie sobie na to pozwolić. Co do ciebie, cezarze, groziłeś nam sądem wieków potomnych, ale pomyśl, że one wydadzą wyrok i o tobie. Na boską Klio! Nero, władca świata, Nero, bóg, spalił Rzym, bo był tak potężnym na ziemi jak Zeus w Olimpie. Nero, poeta, kochał tak poezję, że poświęcił dla niej ojczyznę! Od początku świata nikt nic podobnego nie uczynił, na nic podobnego się nie ważył. Zaklinam cię w imię dziewięciu Libetryd, nie wyrzekaj się takiej sławy, bo oto pieśni o tobie będą brzmiały do skończenia wieków. Czymże przy tobie będzie Priam, czym Agamemnon, czym Achilles, czym sami bogowie? Mniejsza, czy spalenie Rzymu jest rzeczą dobrą, ale jest wielką i niezwykłą! A przy tym mówię ci, że lud nie podniesie na ciebie dłoni! To nieprawda! Miej odwagę! Strzeż się postępków niegodnych ciebie, bo tobie grozi tylko to, że potomne wieki mogą powiedzieć: „Nero spalił Rzym, ale jako małoduszny cezar i małoduszny poeta, wyparł się wielkiego czynu ze strachu i zrzucił winę na niewinnych!”\\r\\n\\r\\nSłowa Petroniusza czyniły zwykle silne na Neronie wrażenie, lecz tym razem sam Petroniusz nie łudził się, rozumiał bowiem, iż to, co mówi, jest środkiem ostatecznym, który może wprawdzie w szczęśliwym wypadku uratować chrześcijan, ale jeszcze łacniej może zgubić jego samego. Nie zawahał się jednak, gdyż szło mu zarazem o Winicjusza, którego kochał, i o hazard, którym się bawił. „Kości są rzucone — mówił sobie — i zobaczymy, o ile w małpie strach o własną skórę przeważy nad miłością dla sławy”.\\r\\n\\r\\nI w duszy nie wątpił, że jednak przeważy strach.\\r\\n\\r\\nTymczasem po słowach jego zapadło milczenie. Poppea i wszyscy obecni patrzyli jak w tęczę w oczy Nerona, ów zaś począł podnosić wargi w górę, zbliżając je do samych nozdrzy, jak zwykł był czynić, gdy nie wiedział, co począć. Wreszcie zakłopotanie i niechęć odbiły się widocznie na jego twarzy.\\r\\n\\r\\n— Panie — zawołał widząc to Tygellinus — pozwól mi odejść, bo gdy chcą wystawić na zgubę twą osobę, a przy tym zwą cię małodusznym cezarem, małodusznym poetą, podpalaczem i komediantem, uszy moje nie mogą znieść takich słów.\\r\\n\\r\\n„Przegrałem” — pomyślał Petroniusz.\\r\\n\\r\\nLecz zwróciwszy się do Tygellina zmierzył go wzrokiem, w którym była pogarda wielkiego pana i wykwintnego człowieka dla nędznika, po czym rzekł:\\r\\n\\r\\n— Tygellinie, ciebie to nazwałem komediantem, albowiem jesteś nim nawet i teraz.\\r\\n\\r\\n— Czy dlatego, że nie chcę słuchać twych obelg?\\r\\n\\r\\n— Dlatego, że udajesz miłość bez granic dla cezara, a przed chwilą groziłeś mu pretorianami, co zrozumieliśmy my wszyscy i on także.\\r\\n\\r\\nTygellinus, który nie spodziewał się, aby Petroniusz ośmielił się rzucić na stół podobne kości, pobladł, stracił głowę i oniemiał. Ale było to ostatnie zwycięstwo arbitra elegancji nad współzawodnikiem, gdyż w tej chwili Poppea rzekła:\\r\\n\\r\\n— Panie, jak możesz pozwolić, by nawet myśl taka przeszła przez czyjąś głowę, a tym bardziej, by ktoś ośmielił się wypowiedzieć ją głośno wobec ciebie.\\r\\n\\r\\n— Ukarz zuchwalca! — zawołał Witeliusz.\\r\\n\\r\\nNero podniósł znów wargi do nozdrzy i zwróciwszy na Petroniusza swe szkliste oczy krótkowidza, rzekł:\\r\\n\\r\\n— Także ty wypłacasz mi się za przyjaźń, którą dla ciebie miałem?\\r\\n\\r\\n— Jeśli się mylę, dowiedź mi tego — odpowiedział Petroniusz — lecz wiedz, że mówię to, co mi nakazuje miłość do ciebie.\\r\\n\\r\\n— Ukarz zuchwalca! — powtórzył Witeliusz.\\r\\n\\r\\n— Uczyń to! — ozwało się kilka głosów.\\r\\n\\r\\nW atrium zrobił się szmer i ruch, albowiem ludzie poczęli się odsuwać od Petroniusza. Odsunął się nawet Tuliusz Senecjo, jego stały towarzysz przy dworze, i młody Nerwa, który okazywał mu dotychczas najżywszą przyjaźń. Po chwili Petroniusz został sam po lewej stronie atrium i z uśmiechem na ustach, rozgarniając dłonią fałdy togi, czekał jeszcze, co powie lub pocznie cezar.\\r\\n\\r\\nCezar zaś rzekł:\\r\\n\\r\\n— Chcecie, bym go ukarał, lecz to mój towarzysz i przyjaciel, więc chociaż zranił mi serce, niech wie, że to serce ma dla przyjaciół tylko… przebaczenie.\\r\\n\\r\\n„Przegrałem i zginąłem” — pomyślał Petroniusz.\\r\\n\\r\\nTymczasem cezar wstał, narada była skończona.\\r\\n\\r\\n\\r\\n\\r\\nRozdział pięćdziesiąty\\r\\n\\r\\nPetroniusz udał się do siebie, Nero zaś z Tygellinem przeszli do atrium Poppei, gdzie czekali na nich ludzie, z którymi prefekt poprzednio rozmawiał.\\r\\n\\r\\nByło tam dwóch „rabbich” z Zatybrza, przybranych w długie uroczyste szaty, z mitrami na głowach, młody pisarz, ich pomocnik, oraz Chilo. Na widok cezara kapłani pobledli ze wzruszenia i podniósłszy na wysokość ramion ręce, pochylili głowy aż do dłoni.\\r\\n\\r\\n— Witaj, monarcho monarchów i królu królów — rzekł starszy — witaj, władco ziemi, opiekunie ludu wybranego i cezarze, lwie między ludźmi, którego panowanie jest jako światłość słoneczna i jako cedr libański, i jako źródło, i jako palma, i jako balsam jerychoński!…\\r\\n\\r\\n— Nie nazywacie mnie bogiem? — spytał cezar.\\r\\n\\r\\nKapłani pobledli jeszcze mocniej, starszy znów zabrał głos:\\r\\n\\r\\n— Słowa twoje, panie, są słodkie jako grono winnej macicy i jako figa dojrzała, albowiem Jehowa napełnił dobrocią serce twoje. Lecz poprzednik ojca twego, cezar Kajus, był okrutnikiem, a jednak wysłańcy nasi nie nazywali go bogiem, przekładając śmierć samą nad obrazę Zakonu.\\r\\n\\r\\n— I Kaligula kazał ich rzucić lwom?\\r\\n\\r\\n— Nie, panie. Cezar Kajus uląkł się gniewu Jehowy.\\r\\n\\r\\nI podnieśli głowy, albowiem imię potężnego Jehowy dodało im odwagi. Ufni w moc jego, śmielej już patrzyli w oczy Nerona.\\r\\n\\r\\n— Oskarżacie chrześcijan o spalenie Rzymu? — spytał cezar.\\r\\n\\r\\n— My, panie, oskarżamy ich tylko, że są nieprzyjaciółmi Zakonu, nieprzyjaciółmi rodu ludzkiego, nieprzyjaciółmi Rzymu i twymi i że od dawna grozili miastu i światu ogniem. Resztę dopowie ci ten człowiek, którego usta nie skalają się kłamstwem, albowiem w żyłach jego matki płynęła krew wybranego narodu.\\r\\n\\r\\nNero zwrócił się do Chilona:\\r\\n\\r\\n— Kto jesteś?\\r\\n\\r\\n— Twój czciciel, Ozyrysie, a przy tym ubogi stoik…\\r\\n\\r\\n— Nienawidzę stoików — rzekł Nero — nienawidzę Trazeasza, nienawidzę Muzoniusza i Kornuta. Wstrętna mi jest ich mowa, ich pogarda sztuki, ich dobrowolna nędza i niechlujstwo.\\r\\n\\r\\n— Panie, twój mistrz, Seneka, ma tysiąc stołów cytrusowych. Zechciej tylko, a będę ich miał dwakroć więcej. Jestem stoikiem z potrzeby. Przybierz, o Promienisty, mój stoicyzm w wieniec z róż i postaw przed nim dzban wina, a będzie śpiewał Anakreonta tak, że zgłuszy wszystkich epikurejczyków.\\r\\n\\r\\nNero, któremu przypadł do smaku przydomek „Promienisty”, uśmiechnął się i rzekł:\\r\\n\\r\\n— Podobasz mi się!\\r\\n\\r\\n— Ten człowiek wart tyle złota, ile sam waży — zawołał Tygellinus.\\r\\n\\r\\nChilo zaś odpowiedział:\\r\\n\\r\\n— Dopełnij, panie, mojej wagi twoją hojnością, gdyż inaczej wiatr uniesie zapłatę.\\r\\n\\r\\n— Zaiste, nie przeważyłbyś Witeliusza — wtrącił cezar.\\r\\n\\r\\n— Eheu, Srebrnołuki, mój dowcip nie jest z ołowiu.\\r\\n\\r\\n— Widzę, że twój Zakon nie zabrania ci zwać mnie bogiem?\\r\\n\\r\\n— O nieśmiertelny! ój Zakon jest w tobie: chrześcijanie bluźnili przeciw temu Zakonowi i dlategom ich znienawidził.\\r\\n\\r\\n— Co wiesz o chrześcijanach?\\r\\n\\r\\n— Czy pozwolisz mi płakać, boski?\\r\\n\\r\\n— Nie — rzekł Nero — to mnie nudzi.\\r\\n\\r\\n— I po trzykroć masz słuszność, albowiem oczy, które cię widziały, powinny raz na zawsze oschnąć z łez. Panie, broń mnie od moich nieprzyjaciół.\\r\\n\\r\\n— Mów o chrześcijanach — rzekła Poppea z odcieniem niecierpliwości.\\r\\n\\r\\n— Będzie, jak ty każesz, Izydo — odpowiedział Chilo. — Oto od młodości poświęciłem się filozofii i szukałem prawdy. Szukałem jej i u dawnych boskich mędrców, i w Akademii w Atenach, i w Serapeum aleksandryjskim. Posłyszawszy o chrześcijanach, sądziłem, że to jest jakaś nowa szkoła, w której będę mógł znaleźć kilka ziarn prawdy, i poznałem się z nimi, na moje nieszczęście! Pierwszym chrześcijaninem, do którego mnie zły los zbliżył, był Glaukos, lekarz w Neapolu. Od niego to dowiedziałem się z czasem, że oni oddają cześć niejakiemu Chrestosowi, który im obiecał wytępić wszystkich ludzi i zniszczyć wszystkie miasta na ziemi, ich zaś zostawić, jeżeli mu pomogą w wytępieniu Deukalionowych dzieci. Dlatego to, o panie, oni nienawidzą ludzi, dlatego zatruwają fontanny, dlatego na zebraniach swych miotają przekleństwa na Rzym i na wszystkie świątynie, w których cześć bywa oddawana naszym bogom. Chrestos był ukrzyżowan, ale obiecał im, że gdy Rzym będzie zniszczony ogniem, wówczas po raz drugi przyjdzie na świat — i odda im panowanie nad ziemią…\\r\\n\\r\\n— Teraz lud zrozumie, dlaczego Rzym został spalony — przerwał Tygellinus.\\r\\n\\r\\n— Wielu już rozumie, panie — odpowiedział Chilo — albowiem chodzę po ogrodach, po polu Marsowym i nauczam. Lecz jeśli mnie zechcecie wysłuchać do końca, zrozumiecie, jakie mam do zemsty powody. Glaukos lekarz nie zdradzał się z początku przede mną, że ich nauka nakazuje nienawiść do ludzi. Owszem, mówił mi, że Chrestos jest dobrym bóstwem i że podstawą jego nauki jest miłość. Tkliwe moje serce nie mogło się oprzeć takim prawdom, więc pokochałem Glaukosa i zaufałem mu. Dzieliłem się z nim każdym kawałkiem chleba, każdym groszem i czy wiesz, panie, jak mi się wypłacił? Oto w drodze z Neapolu do Rzymu pchnął mnie nożem, moją zaś żonę, moją piękną i młodą Berenikę, zaprzedał handlarzom niewolników. Gdyby Sofokles znał moje dzieje… Ale co mówię! Słucha mnie ktoś lepszy niż Sofokles.\\r\\n\\r\\n— Biedny człowiek! — rzekła Poppea.\\r\\n\\r\\n— Kto ujrzał oblicze Afrodyty, nie jest biednym, pani, a ja widzę je w tej chwili. Lecz wówczas szukałem pociechy w filozofii. Przybywszy do Rzymu starałem się trafić do starszych chrześcijańskich, aby uzyskać sprawiedliwość na Glauku. Myślałem, że go zmuszę do oddania mi żony… Poznałem ich arcykapłana, poznałem drugiego, imieniem Paweł, który był tu uwięzion, ale potem został uwolniony, poznałem syna Zebedeusza, poznałem Lina i Kleta, i wielu innych. Wiem, gdzie mieszkali przed pożarem, wiem, gdzie się schodzą, mogę wskazać jedno podziemie we wzgórzu Watykańskim i jeden cmentarz za bramą Nomentańską, na którym odprawują swoje bezecne obrzędy. Widziałem tam Piotra Apostoła, widziałem Glauka, jak mordował dzieci, aby Apostoł miał czym skrapiać głowy obecnych, i widziałem Ligię, wychowankę Pomponii Grecyny, która chełpiła się, że nie mogąc przynieść krwi dziecięcej przynosi jednak śmierć dziecka, albowiem urzekła małą Augustę, córkę twoją, o Ozyrysie, i twoją, o Izydo!\\r\\n\\r\\n— Słyszysz, cezarze! — rzekła Poppea.\\r\\n\\r\\n— Byćże to może? — zawołał Nero.\\r\\n\\r\\n— Mogłem odpuścić krzywdy własne — mówił dalej Chilo — lecz usłyszawszy o waszych chciałem ją nożem pchnąć. Niestety, przeszkodził mi szlachetny Winicjusz, który ją miłuje.\\r\\n\\r\\n— Winicjusz? Wszakże ona od niego uciekła?\\r\\n\\r\\n— Ona uciekła, ale on jej szukał, gdyż nie mógł bez niej żyć. Za nędzną zapłatę pomagałem mu jej szukać i ja to wskazałem mu dom, w którym mieszkała wśród chrześcijan na Zatybrzu. Udaliśmy się tam razem, a z nami i twój zapaśnik, Kroto, którego szlachetny Winicjusz najął dla bezpieczeństwa. Lecz Ursus, niewolnik Ligii, zdusił Krotona. Człowiek to strasznej siły, o panie, który bykom skręca głowy tak łatwo, jak by inny skręcał makówki. Aulus i Pomponia miłowali go za to.\\r\\n\\r\\n— Na Herkulesa! — rzekł Nero. — Śmiertelnik, który zdusił Krotona, godzien jest mieć posąg na Forum. Ale mylisz się lub zmyślasz, starcze, albowiem Krotona zabił nożem Winicjusz.\\r\\n\\r\\n— Tak to ludzie okłamują bogów. O panie, ja sam widziałem, jak żebra Krotona łamały się w rękach Ursusa, który następnie powalił i Winicjusza. Byłby go zabił, gdyby nie Ligia. Winicjusz długo potem chorował, lecz oni pielęgnowali go mając nadzieję, że z miłości stanie się chrześcijaninem. Jakoż stał się chrześcijaninem.\\r\\n\\r\\n— Winicjusz?\\r\\n\\r\\n— Tak jest.\\r\\n\\r\\n— A może i Petroniusz? — spytał skwapliwie Tygellin.\\r\\n\\r\\nChilo począł wić się, trzeć ręce i rzekł:\\r\\n\\r\\n— Podziwiam twą przenikliwość, panie! O… być może! Bardzo być może!\\r\\n\\r\\n— Teraz rozumiem, dlaczego tak bronił chrześcijan.\\r\\n\\r\\nLecz Nero począł się śmiać.\\r\\n\\r\\n— Petroniusz chrześcijaninem!… Petroniusz nieprzyjacielem życia i rozkoszy! Nie bądźcie głupcami i nie chciejcie, abym w to wierzył, gdyż gotówem w nic nie uwierzyć.\\r\\n\\r\\n— Lecz szlachetny Winicjusz został chrześcijaninem, panie. Przysięgam na ten blask, jaki od ciebie bije, że mówię prawdę i że nic nie przejmuje mnie takim obrzydzeniem, jak kłamstwo. Pomponia jest chrześcijanką, mały Aulus jest chrześcijaninem i Ligia, i Winicjusz. Służyłem mu wiernie, on zaś w nagrodę na żądanie Glauka lekarza kazał mnie schłostać, choć jestem stary, a byłem chory i głodny. I przysiągłem na Hades, że mu to zapamiętam. O panie, pomścij na nich moje krzywdy, a ja wam wydam Piotra Apostoła i Linusa, i Kleta, i Glauka, i Kryspa, samych starszych, i Ligię, i Ursusa, wskażę wam ich setki, tysiące, wskażę domy modlitwy, cmentarze, wszystkie wasze więzienia nie obejmą ich!… Beze mnie nie potrafilibyście ich znaleźć! Dotychczas w biedach moich szukałem pociechy tylko w filozofii, niechaj ją teraz znajdę w łaskach, jakie na mnie spłyną… Stary jestem, a nie zaznałem życia, niech odpocznę!…\\r\\n\\r\\n— Chcesz być stoikiem przed pełną misą — rzekł Nero.\\r\\n\\r\\n— Kto oddaje przysługę tobie, tym samym ją napełnia.\\r\\n\\r\\n— Nie mylisz się, filozofie.\\r\\n\\r\\nAle Poppea nie traciła z myśli swych nieprzyjaciół. Upodobanie jej do Winicjusza było wprawdzie raczej chwilowym zachceniem, powstałym pod wpływem zazdrości, gniewu i obrażonej miłości własnej. A jednak chłód młodego patrycjusza dotknął ją głęboko i napełnił jej serce zawziętą urazą. Już to samo, że śmiał przenieść nad nią inną, zdawało jej się występkiem wołającym o pomstę. Co do Ligii, znienawidziła ją od pierwszej chwili, w której zaniepokoiła ją piękność tej północnej lilii. Petroniusz, który mówił o zbyt wąskich biodrach dziewczyny, mógł wmówić, co chciał, w cezara, ale nie w Augustę. Znawczyni Poppea od jednego rzutu oka zrozumiała, że w całym Rzymie jedna Ligia może z nią współzawodniczyć, a nawet ją zwyciężyć. I od tej chwili zaprzysięgła jej zgubę.\\r\\n\\r\\n— Panie — rzekła — pomścij nasze dziecko!\\r\\n\\r\\n— Śpieszcie się! — zawołał Chilo. — Śpieszcie się. Inaczej Winicjusz ją ukryje. Ja wskażę dom, do którego znów wrócili po pożarze.\\r\\n\\r\\n— Dam ci dziesięciu ludzi i idź natychmiast — rzekł Tygellinus.\\r\\n\\r\\n— Panie! Tyś nie widział Krotona w rękach Ursusa: jeśli dasz pięćdziesięciu, pokażę tylko z daleka dom. Ale jeśli nie uwięzicie i Winicjusza, zginąłem.\\r\\n\\r\\nTygellin spojrzał na Nerona.\\r\\n\\r\\n— Czyby nie było dobrze, o boski, załatwić się zarazem z wujem i siostrzeńcem?\\r\\n\\r\\nNero pomyślał chwilę i odrzekł:\\r\\n\\r\\n— Nie! nie teraz!… Ludzie nie uwierzyliby, gdyby chciano w nich wmówić, że Petroniusz, Winicjusz lub Pomponia Grecyna podpalili Rzym. Zbyt piękne mieli domy… Dziś trzeba innych ofiar, a tamtych kolej przyjdzie później.\\r\\n\\r\\n— Więc daj mi, panie, żołnierzy, by mnie strzegli — rzekł Chilo.\\r\\n\\r\\n— Tygellin pomyśli o tym.\\r\\n\\r\\n— Zamieszkasz tymczasem u mnie — rzekł prefekt.\\r\\n\\r\\nRadość poczęła bić od twarzy Chilona.\\r\\n\\r\\n— Wydam wszystkich! Tylko się śpieszcie! Śpieszcie się! — wołał ochrypłym głosem.\\r\\n\\r\\n\\r\\n\\r\\nRozdział pięćdziesiąty pierwszy\\r\\n\\r\\nPetroniusz wyszedłszy od cezara kazał się nieść do swego domu na Karynach, który, otoczony z trzech stron ogrodem i mając z przodu małe forum Cecyliów, wyjątkowo ocalał w czasie pożaru.\\r\\n\\r\\nZ tego powodu inni augustianie, którzy potracili domy, a w nich mnóstwo bogactw i dzieł sztuki, nazywali Petroniusza szczęśliwym. Mówiono zresztą o nim od dawna, że jest pierworodnym synem Fortuny, a coraz żywsza przyjaźń, jaką mu w ostatnich czasach okazywał cezar, zdawała się potwierdzać słuszność tego mniemania.\\r\\n\\r\\nLecz ów pierworodny syn Fortuny mógł rozmyślać teraz chyba nad zmiennością tej matki, a raczej nad podobieństwem jej z Chronosem pożerającym własne dzieci.\\r\\n\\r\\n„Gdyby mój dom był się spalił — mówił sobie — a z nim razem moje gemmy, moje naczynia etruskie i szkło aleksandryjskie, i miedź koryncka, to może Nero naprawdę zapomniałby urazy. Na Polluksa! I pomyśleć, że ode mnie tylko zależało, by w obecnej chwili być prefektem pretorianów. Byłbym Tygellina ogłosił za podpalacza, którym zresztą jest, byłbym go ubrał w „bolesną tunikę”, wydał ludowi, ochronił chrześcijan i odbudował Rzym. Kto wie nawet, czy uczciwym ludziom nie poczęłoby się dziać lepiej. Powinienem był to zrobić choćby ze względu na Winicjusza. W razie zbytniej roboty jemu ustąpiłbym urząd prefekta — i Nero nie próbowałby się nawet opierać… Niechby sobie Winicjusz ochrzcił potem wszystkich pretorianów i samego nawet cezara, co by mi to mogło szkodzić! Nero pobożny, Nero cnotliwy i miłosierny — pocieszny by nawet przedstawiał widok.\\r\\n\\r\\nI jego niekłopotliwość była tak wielka, że począł się uśmiechać. Lecz po chwili myśl jego zwróciła się w inną stronę. Zdawało mu się, że jest w Ancjum i że Paweł z Tarsu mówi do niego:\\r\\n\\r\\n„Nazywacie nas nieprzyjaciółmi życia, ale odpowiedz mi, Petroniuszu: gdyby cezar był chrześcijaninem i postępował wedle naszej nauki, czy życie wasze nie byłoby pewniejsze i bezpieczniejsze?”\\r\\n\\r\\nI wspomniawszy te słowa, mówił sobie dalej:\\r\\n\\r\\n„Na Kastora! Ilu tu chrześcijan pomordują, tylu Paweł znajdzie nowych, bo jeśli świat nie może stać na łotrostwie, to on ma słuszność… Ale kto wie, czy nie może, skoro stoi. Ja sam, który nauczyłem się niemało, nie nauczyłem się, jak być dość wielkim łotrem, i dlatego przyjdzie sobie żyły otworzyć… Ale przecie na tym musiałoby się skończyć, a gdyby nawet nie skończyło się tak, to skończyłoby się inaczej. Szkoda mi Eunice i mojej wazy mirreńskiej, ale Eunice jest wolną, a waza pójdzie ze mną. Ahenobarbus nie dostanie jej w żadnym razie! Szkoda mi również Winicjusza. Zresztą, jakkolwiek mniej nudziłem się w ostatnich czasach niż dawniej, jestem gotów. Na świecie rzeczy są piękne, ale ludzie w większej części tak plugawi, że życia nie warto żałować. Kto umiał żyć, ten powinien umieć umrzeć. Jakkolwiek należałem do augustianów, byłem człowiekiem więcej wolnym, niż oni tam przypuszczają”.\\r\\n\\r\\nTu wzruszył ramionami:\\r\\n\\r\\n„Oni tam może myślą, że w tej chwili drżą mi kolana i strach podnosi mi włosy na głowie, a ja wróciwszy do domu wezmę kąpiel w fiołkowej wodzie, po czym moja Złotowłosa sama mnie namaści i po posiłku każemy sobie śpiewać na głosy ten hymn do Apollina, który ułożył Antemios. Sam kiedyś powiedziałem: „O śmierci nie warto myśleć, bo ona bez naszej pomocy o nas myśli”. Byłoby jednak rzeczą godną podziwu, gdyby naprawdę istniały jakie Pola Elizejskie, a na nich cienie… Eunice przyszłaby z czasem do mnie i błądzilibyśmy razem po łąkach porosłych asfodelem. Znalazłbym też towarzystwo lepsze niż tu. Co za błazny! Co za kuglarze, co za gmin plugawy bez smaku i poloru! Dziesięciu arbitrów elegancji nie przerobiłoby tych Trymalchionów na przyzwoitych ludzi. Na Persefonę! Mam ich dosyć!”\\r\\n\\r\\nLecz następnie począł zastanawiać się nad położeniem. Dzięki swej przenikliwości zrozumiał, że zguba nie grozi mu natychmiast. Nero skorzystał przecie z odpowiedniej chwili, aby wypowiedzieć kilka pięknych, podniosłych słów o przyjaźni, o przebaczeniu, i poniekąd związał się nimi. Będzie teraz musiał szukać pozorów, a nim je znajdzie, może upłynąć sporo czasu. „Przede wszystkim wyprawi igrzysko z chrześcijan — mówił sobie Petroniusz — potem dopiero pomyśli o mnie, a jeśli tak, to nie warto się tym kłopotać ni zmieniać trybu życia. Bliższe niebezpieczeństwo grozi Winicjuszowi!…”\\r\\n\\r\\nI odtąd myślał już tylko o Winicjuszu, którego postanowił ratować.\\r\\n\\r\\nNiewolnicy nieśli szybko lektykę wśród ruin, popielisk i kominów, jakimi były jeszcze zapełnione Karyny, lecz on rozkazał im biec pędem, by jak najprędzej stanąć u siebie. Winicjusz, którego insula spłonęła, mieszkał u niego i na szczęście był w domu.\\r\\n\\r\\n— Widziałeś dziś Ligię? — spytał go na wstępie Petroniusz.\\r\\n\\r\\n— Od niej wracam.\\r\\n\\r\\n— Słuchajże, co ci powiem, i nie trać czasu na pytania. Postanowiono dziś u cezara złożyć na chrześcijan winę za podpalenie Rzymu. Grozi im prześladowanie i męki. Pościg rozpocznie się lada chwila. Bierz Ligię i uciekajcie natychmiast choćby za Alpy lub do Afryki. I śpiesz się, bo z Palatynu bliżej na Zatybrze niż stąd!\\r\\n\\r\\nWinicjusz był istotnie nadto żołnierzem, by tracić czas na zbyteczne pytania. Słuchał z namarszczoną brwią, z twarzą skupioną i groźną, ale bez przerażenia. Widocznie pierwszym uczuciem, jakie budziło się w tej naturze wobec niebezpieczeństwa, była chęć walki i obrony.\\r\\n\\r\\n— Idę — rzekł.\\r\\n\\r\\n— Słowo jeszcze: weź kapsę ze złotem, weź broń i garść twoich ludzi chrześcijan. W razie potrzeby, odbij!\\r\\n\\r\\nWinicjusz był już we drzwiach atrium.\\r\\n\\r\\n— Przyślij mi wiadomość przez niewolnika — zawołał za odchodzącym Petroniusz.\\r\\n\\r\\nI pozostawszy sam, począł chodzić wzdłuż kolumn zdobiących atrium, rozmyślając nad tym, co się stanie. Wiedział, że Ligia i Linus wrócili po pożarze do dawnego domu, który, jak większa część Zatybrza, ocalał, i to była okoliczność niepomyślna, inaczej bowiem niełatwo byłoby ich odnaleźć wśród tłumów. Spodziewał się jednak, że i tak nikt w Palatynie nie wie, gdzie mieszkają, a więc że w każdym razie Winicjusz uprzedzi pretorianów. Przyszło mu również na myśl, iż Tygellin, chcąc wyłowić za jednym zamachem jak największą ilość chrześcijan, musi sieć rozciągnąć na cały Rzym, to jest podzielić pretorianów na małe oddziały. Jeśli przyślą po nią nie więcej jak dziesięciu ludzi — myślał — to sam olbrzym ligijski połamie im kości, a cóż dopiero, gdy w pomoc przyjdzie mu Winicjusz. I myśląc o tym nabrał otuchy. Wprawdzie postawić zbrojny opór pretorianom było to niemal toż samo, co rozpocząć wojnę z cezarem. Petroniusz wiedział także, że jeżeli Winicjusz uchroni się przed zemstą Nerona, to zemsta ta może spaść na niego, ale niewiele o to dbał. Owszem, myśl pomieszania szyków Neronowi i Tygellinowi rozweseliła go. Postanowił nie pożałować na to ni pieniędzy, ni ludzi, że zaś Paweł z Tarsu nawrócił jeszcze w Ancjum większą część jego niewolników, przeto mógł być pewny, że w sprawie obrony chrześcijanki może liczyć na ich gotowość i poświęcenie.\\r\\n\\r\\nWejście Eunice przerwało mu rozmyślania. Na jej widok wszystkie jego kłopoty i troski pierzchły bez śladu. Zapomniał o cezarze, o niełasce, w jaką popadł, o znikczemniałych augustianach, o pościgu grożącym chrześcijanom, o Winicjuszu i Ligii, a patrzył tylko na nią oczyma estety, rozmiłowanego w cudnych kształtach, i kochanka, dla którego z tych kształtów tchnie miłość. Ona, przybrana w przezroczą fioletową szatę, zwaną Coa vestis, przez którą przeglądało jej różane ciało, była istotnie piękna jak bóstwo. Czując się przy tym podziwianą i kochając go całą duszą, zawsze spragniona jego pieszczot, poczęła płonić się z radości, jak gdyby była nie nałożnicą, ale niewinnym dziewczęciem.\\r\\n\\r\\n— Co mi powiesz, Charyto? — rzekł Petroniusz wyciągając do niej ręce.\\r\\n\\r\\nOna zaś, chyląc ku nim swą złotą głowę, odrzekła:\\r\\n\\r\\n— Panie, przyszedł Antemios ze śpiewakami i pyta, czy go zechcesz słuchać dzisiaj?\\r\\n\\r\\n— Niechaj zaczeka. Zaśpiewa nam przy obiedzie hymn do Apollina. Wokół jeszcze zgliszcza i popioły, a my będziem słuchali hymnu do Apollina! Na gaje Pafijskie! Gdy cię widzę w tej Coa vestis, zdaje mi się, że Afrodyta przesłoniła się rąbkiem nieba i stoi przede mną.\\r\\n\\r\\n— O panie! — rzekła Eunice.\\r\\n\\r\\n— Pójdź tu, Eunice, obejmij mnie ramionami i daj mi usta twoje… Kochasz ty mnie?\\r\\n\\r\\n— Nie kochałabym więcej Zeusa.\\r\\n\\r\\nTo rzekłszy przycisnęła usta do jego ust, drżąc mu w ramionach ze szczęścia.\\r\\n\\r\\nLecz po chwili Petroniusz rzekł:\\r\\n\\r\\n— A gdyby przyszło nam się rozłączyć?…\\r\\n\\r\\nEunice spojrzała mu z przestrachem w oczy:\\r\\n\\r\\n— Jak to, panie?…\\r\\n\\r\\n— Nie lękaj się!… Bo widzisz, kto wie, czy nie będę musiał wybrać się w daleką podróż.\\r\\n\\r\\n— Weź mnie ze sobą…\\r\\n\\r\\nLecz Petroniusz zmienił nagle przedmiot rozmowy i zapytał:\\r\\n\\r\\n— Powiedz mi, czy na trawnikach w ogrodzie są asfodele?\\r\\n\\r\\n— W ogrodzie cyprysy i trawniki pożółkły od pożaru, z mirtów opadły liście i cały ogród wygląda jak umarły.\\r\\n\\r\\n— Cały Rzym wygląda jak umarły, a wkrótce będzie prawdziwym cmentarzem. Czy wiesz, że wyjdzie edykt przeciw chrześcijanom i rozpocznie się prześladowanie, w czasie którego zginą tysiące ludzi?\\r\\n\\r\\n— Za co będą ich karali, panie? To ludzie dobrzy i cisi.\\r\\n\\r\\n— Właśnie za to.\\r\\n\\r\\n— Więc jedźmy nad morze. Twoje boskie oczy nie lubią patrzeć na krew.\\r\\n\\r\\n— Dobrze, ale tymczasem muszę się wykąpać. Przyjdź do elaeothesium namaścić mi ramiona. Na pas Kiprydy! Nigdy nie wydałaś mi się jeszcze tak piękna. Każę ci zrobić wannę w kształcie konchy, a ty będziesz w niej jak kosztowna perła… Przyjdź, Złotowłosa.\\r\\n\\r\\nI odszedł, a w godzinę później oboje w wieńcach róż i z zamglonymi oczyma spoczęli przed stołem zastawionym złotymi naczyniami. Usługiwały im pacholęta przebrane za amorów, oni zaś, popijając wino z bluszczowych kruż, słuchali hymnu do Apollina, śpiewanego przy dźwięku harf pod wodzą Antemia. Co ich mogło obchodzić, że naokół willi sterczały ze zgliszcz kominy domów i że powiewy wiatru roznosiły popioły spalonego Rzymu. Czuli się szczęśliwi i myśleli tylko o miłości, która im życie zmieniała jakby w boski sen.\\r\\n\\r\\nLecz zanim hymn był skończony, wszedł do sali niewolnik, przełożony nad atrium.\\r\\n\\r\\n— Panie — rzekł głosem, w którym drgał niepokój — centurion z oddziałem pretorianów stoi przed bramą i z rozkazu cezara pragnie widzieć się z tobą.\\r\\n\\r\\nŚpiew i dźwięki harf ustały. Niepokój udzielił się wszystkim obecnym, albowiem cezar w stosunkach z przyjaciółmi nie posługiwał się zwykle pretorianami i przybycie ich nie wróżyło w owych czasach nic dobrego. Jeden tylko Petroniusz nie okazał najmniejszego wzruszenia i rzekł, jakby mówił człowiek, którego nudzą ciągłe wezwania:\\r\\n\\r\\n— Mogliby też dać mi spokojnie zjeść obiad.\\r\\n\\r\\nPo czym zwrócił się do przełożonego nad atrium:\\r\\n\\r\\n— Wpuść.\\r\\n\\r\\nNiewolnik zniknął za kotarą; w chwilę później dały się słyszeć ciężkie kroki i do sali wszedł znajomy Petroniuszowi setnik Aper, cały w zbroi i w żelaznym hełmie na głowie.\\r\\n\\r\\n— Szlachetny panie — rzekł — oto pismo od cezara.\\r\\n\\r\\nPetroniusz wyciągnął leniwie swą białą rękę, wziął tabliczki i rzuciwszy na nie okiem, oddał je z całym spokojem Eunice.\\r\\n\\r\\n— Będzie czytał wieczór nową pieśń z Troiki — rzekł — i wzywa mnie, bym przyszedł.\\r\\n\\r\\n— Mam tylko rozkaz oddać pismo — ozwał się setnik.\\r\\n\\r\\n— Tak. Nie będzie odpowiedzi. Ale może byś, setniku, spoczął nieco przy nas i wychylił krater wina?\\r\\n\\r\\n— Dzięki ci, szlachetny panie. Krater wina wypiję chętnie za twoje zdrowie, ale spocząć nie mogę, gdyż jestem na służbie.\\r\\n\\r\\n— Czemu to tobie oddano pismo, zamiast wysłać je przez niewolnika?\\r\\n\\r\\n— Nie wiem, panie. Może dlatego, że wysłano mnie w tę stronę w innej sprawie.\\r\\n\\r\\n— Wiem — rzekł Petroniusz — przeciw chrześcijanom.\\r\\n\\r\\n— Tak jest, panie.\\r\\n\\r\\n— Czy pościg dawno rozpoczęty?\\r\\n\\r\\n— Niektóre oddziały wysłano na Zatybrze jeszcze przed południem.\\r\\n\\r\\nTo rzekłszy setnik strząsnął z czaszy nieco wina na cześć Marsa, następnie wychylił ją i rzekł:\\r\\n\\r\\n— Niechaj bogowie dadzą ci, panie, czego zapragniesz.\\r\\n\\r\\n— Weź i ten krater — rzekł Petroniusz.\\r\\n\\r\\nPo czym dał znak Antemiosowi, by kończył hymn do Apollina.\\r\\n\\r\\n„Miedzianobrody poczyna igrać ze mną i z Winicjuszem — mówił sobie, gdy harfy ozwały się na nowo. — Odgaduję zamiar! Chciał mnie przerazić przysyłając wezwanie przez centuriona. Będą się wieczór wypytywali setnika, w jaki sposób go przyjąłem. Nie, nie! Nie ucieszysz się zbytnio, złośliwa i okrutna kukło. Wiem, że urazy nie zapomnisz, wiem, że zguba mnie nie minie, ale jeśli myślisz, że będę ci patrzył błagalnie w oczy, że zobaczysz na mojej twarzy strach i pokorę, to się mylisz”.\\r\\n\\r\\n— Cezar pisze, panie: „Przyjdźcie, jeśli macie ochotę” — rzekła Eunice. — Czy pójdziesz?\\r\\n\\r\\n— Jestem w wyśmienitym usposobieniu i mogę słuchać nawet jego wierszy — odpowiedział Petroniusz — więc pójdę, tym bardziej że Winicjusz pójść nie może.\\r\\n\\r\\nJakoż po skończonym obiedzie i po zwykłej przechadzce oddał się w ręce niewolnic trefiących włosy i niewolnic układających fałdy, a w godzinę później, piękny jak bożek, kazał się zanieść na Palatyn. Godzina była późna, wieczór cichy, ciepły, księżyc świecił tak mocno, że lampadarii, idący przed lektyką, pogasili pochodnie. Po ulicach i wśród rumowisk snuły się podpite winem gromady ludzi, przybrane w bluszcze i wiciokrzew, niosące w rękach gałązki mirtu i lauru, których dostarczyły ogrody cezara. Obfitość zboża i nadzieja wielkich igrzysk napełniała wesołością serca ludzi. Gdzieniegdzie śpiewano pieśni wielbiące „boską noc” i miłość, gdzieniegdzie tańczono przy świetle księżyca; kilkakrotnie niewolnicy musieli wołać o miejsce dla lektyki „szlachetnego Petroniusza” i wówczas tłum rozsuwał się wydając okrzyki na cześć swego ulubieńca.\\r\\n\\r\\nOn zaś rozmyślał o Winicjuszu i dziwił się, że nie ma od niego żadnej wieści. Był epikurejczykiem i egoistą, ale przestając to z Pawłem z Tarsu, to z Winicjuszem i słysząc codziennie o chrześcijanach zmienił się nieco, choć sam o tym nie wiedział. Powiał na niego od nich jakiś wiatr, który rzucił w jego duszę nieznane ziarnka. Poza własną osobą poczęli go zajmować inni ludzie, do Winicjusza był zresztą zawsze przywiązany, gdyż w dzieciństwie kochał mocno jego matkę, a swoją siostrę, obecnie zaś wziąwszy udział w jego sprawach patrzył na nie jeszcze z takim zajęciem, jakby patrzył na jakąś tragedię.\\r\\n\\r\\nNie tracił nadziei, że Winicjusz uprzedził pretorianów i uciekł z Ligią lub w ostateczności, że ją odbił. Lecz wolałby mieć pewność, gdyż przewidywał, że może przyjdzie odpowiadać mu na rozmaite pytania, na które lepiej było być przygotowanym.\\r\\n\\r\\nStanąwszy przed domem Tyberiusza, wysiadł z lektyki i po chwili wszedł do atrium, napełnionego już augustianami. Wczorajsi przyjaciele, jakkolwiek dziwiło ich, że został zaproszony, odsuwali się jeszcze od niego, lecz on posuwał się wśród nich, piękny, swobodny, niedbały i tak pewny siebie, jakby sam mógł łaski rozdawać. Niektórzy też widząc go zaniepokoili się w duszy, czy nie za wcześnie było okazywać mu obojętność.\\r\\n\\r\\nCezar udawał jednak, że go nie widzi, i nie odpowiedział na jego ukłon udając zajętego rozmową. Natomiast Tygellin zbliżył się i rzekł:\\r\\n\\r\\n— Dobry wieczór, arbitrze elegancji. Czy zawsze jeszcze twierdzisz, że nie chrześcijanie Rzym spalili?\\r\\n\\r\\nA Petroniusz wzruszył ramionami i klepiąc go po łopatce jak wyzwoleńca odpowiedział:\\r\\n\\r\\n— Ty wiesz tak dobrze jak ja, co o tym mniemać.\\r\\n\\r\\n— Nie śmiem porównać się z twoją mądrością.\\r\\n\\r\\n— I poniekąd masz słuszność, bo w takim razie, gdy oto cezar przeczyta nam nową pieśń z Troiki, musiałbyś, zamiast krzyczeć jak paw, wypowiedzieć jakieś zdanie dorzeczne.\\r\\n\\r\\nTygellin zagryzł wargi. Nie był on zbyt rad, iż cezar postanowił wygłosić dziś nową pieśń, albowiem otwierało to pole, na którym nie mógł współzawodniczyć z Petroniuszem. Jakoż w czasie wygłaszania Nero mimo woli, skutkiem dawnego przyzwyczajenia, zwracał oczy na Petroniusza, pilnie bacząc, co w jego twarzy wyczyta. Ów zaś słuchał podnosząc w górę brwi, miejscami potakując, miejscami natężając uwagę, jakby chciał sprawdzić, czy dobrze słyszał. I następnie to chwalił, to przyganiał, wymagając poprawek lub wypolerowania niektórych wierszy. Sam Nero czuł, że innym w wygórowanych pochwałach chodzi tylko o własne osoby, ten jeden zaś tylko zajmuje się poezją dla samej poezji, jeden się zna i jeśli coś pochwali, to można być pewnym, że wiersze są godne pochwały. Powoli też począł z nim rozprawiać, spierać się, a gdy wreszcie Petroniusz podał w wątpliwość trafność pewnego wyrażenia, rzekł mu:\\r\\n\\r\\n— Zobaczysz w ostatniej pieśni, dlaczegom go użył.\\r\\n\\r\\n„Ach! — pomyślał Petroniusz. — Więc doczekam ostatniej pieśni”.\\r\\n\\r\\nNiejeden zaś, słysząc to, mówił sobie w duchu:\\r\\n\\r\\n„Biada mi! Petroniusz mając przed sobą czas może wrócić do łask i obalić nawet Tygellina”.\\r\\n\\r\\nI poczęto znów zbliżać się do niego. Lecz koniec wieczoru mniej był szczęśliwy, cezar bowiem, w chwili gdy Petroniusz go żegnał, zapytał nagle ze zmrużonymi oczyma i twarzą zarazem złośliwą i uradowaną:\\r\\n\\r\\n— A Winicjusz czemu nie przyszedł?\\r\\n\\r\\nGdyby Petroniusz był pewien, że Winicjusz z Ligią są już za bramami miasta, byłby odrzekł: „Ożenił się z twego pozwolenia i wyjechał”. Lecz widząc dziwny uśmiech Nerona odrzekł:\\r\\n\\r\\n— Twoje wezwanie, boski, nie znalazło go w domu.\\r\\n\\r\\n— Powiedz mu, że rad go ujrzę — odpowiedział Nero — i powiedz mu ode mnie, by nie opuszczał igrzysk, na których wystąpią chrześcijanie.\\r\\n\\r\\nPetroniusza zaniepokoiły te słowa, wydało mu się bowiem, że odnoszą się wprost do Ligii. Siadłszy w lektykę kazał się nieść do domu jeszcze prędzej niż rano. Nie było to jednak rzeczą łatwą. Przed domem Tyberiusza stał tłum gęsty i zgiełkliwy, pijany jak poprzednio, lecz nie rozśpiewany i nie tańczący, ale jakby wzburzony. Z dala dochodziły jakieś okrzyki, których Petroniusz nie umiał od razu zrozumieć, ale które potężniały, rosły, aż wreszcie zmieniły się w jeden dziki wrzask:\\r\\n\\r\\n— Chrześcijanie dla lwów!\\r\\n\\r\\nŚwietne lektyki dworaków posuwały się wśród wyjącej tłuszczy. Z głębi spalonych ulic nadbiegały coraz nowe gromady, które zasłyszawszy okrzyk poczynały go powtarzać. Podawano sobie z ust do ust wieść, że pościg trwa już od południa, że schwytano już mnóstwo podpalaczy, i wkrótce po nowo wytkniętych i starych ulicach, po zaułkach, leżących w gruzach, naokół Palatynu, po wszystkich wzgórzach i ogrodach rozlegały się, jak długi i szeroki Rzym, coraz wścieklejsze wrzaski:\\r\\n\\r\\n— Chrześcijanie dla lwów!\\r\\n\\r\\n— Trzoda! — powtarzał z pogardą Petroniusz. — Lud godny cezara.\\r\\n\\r\\nI począł myśleć, że taki świat, oparty na przemocy, na okrucieństwie, o którym nawet barbarzyńcy nie mieli żadnego pojęcia, na zbrodniach i szalonej rozpuście, nie może się jednak ostać. Rzym był panem świata, ale i wrzodem świata. Wiało od niego trupią wonią. Na zgniłe życie padał cień śmierci. Nieraz mówiono o tym nawet między augustianami, ale Petroniuszowi nigdy nie stanęła wyraźniej przed oczyma ta prawda, że ów uwieńczony wóz, na którym w postaci tryumfatora stoi Rzym, wlokąc za sobą spętaną trzodę narodów, idzie do przepaści. Życie światowładnego grodu wydało mu się jakimś błazeńskim korowodem i jakąś orgią, która jednak musi się skończyć.\\r\\n\\r\\nRozumiał teraz, że jedni tylko chrześcijanie mają jakieś nowe podstawy życia, ale sądził, że wkrótce nie pozostanie z chrześcijan ślad żaden. A wówczas co?\\r\\n\\r\\nBłazeński korowód pójdzie dalej pod wodzą Nerona, a jeśli Nero minie, znajdzie się drugi taki sam lub gorszy, bo wobec takiego ludu i takich patrycjuszów nie ma żadnego powodu, by znalazł się ktoś lepszy. Będzie nowa orgia, a w dodatku coraz plugawsza i szpetniejsza.\\r\\n\\r\\nOrgia zaś nie może trwać wiecznie i trzeba po niej pójść spać choćby z samego wyczerpania.\\r\\n\\r\\nMyśląc o tym Petroniusz sam czuł się ogromnie zmęczony. Czy warto żyć, i to żyć w niepewności jutra po to tylko, by patrzeć na podobny porządek świata? Geniusz śmierci nie jest przecie mniej piękny niż geniusz snu i ma także skrzydła u ramion.\\r\\n\\r\\nLektyka zatrzymała się przed drzwiami domu, które czujny odźwierny w tej samej chwili otworzył.\\r\\n\\r\\n— Czy szlachetny Winicjusz powrócił? — zapytał go Petroniusz.\\r\\n\\r\\n— Przed chwilą, panie — odpowiedział niewolnik.\\r\\n\\r\\n„A zatem jej nie odbił!” — pomyślał Petroniusz.\\r\\n\\r\\nI zrzuciwszy togę wbiegł do atrium. Winicjusz siedział na trójnogu, z głową pochyloną niemal do kolan i z rękami na głowie, lecz na odgłos kroków podniósł swą skamieniałą twarz, w której tylko oczy świeciły gorączkowo.\\r\\n\\r\\n— Przybyłeś za późno? — spytał Petroniusz.\\r\\n\\r\\n— Tak jest. Uwięziono ją przed południem.\\r\\n\\r\\nNastała chwila milczenia.\\r\\n\\r\\n— Widziałeś ją?\\r\\n\\r\\n— Tak.\\r\\n\\r\\n— Gdzie jest?\\r\\n\\r\\n— W więzieniu Mamertyńskim.\\r\\n\\r\\nPetroniusz wzdrygnął się i począł patrzeć na Winicjusza pytającym wzrokiem.\\r\\n\\r\\nTen zaś zrozumiał.\\r\\n\\r\\n— Nie — rzekł. — Nie wtrącono jej do Tullianum ani nawet do środkowego więzienia. Przepłaciłem stróża, aby odstąpił jej swą izbę. Ursus położył się w progu i czuwa nad nią.\\r\\n\\r\\n— Czemu Ursus jej nie obronił?\\r\\n\\r\\n— Przysłano pięćdziesięciu pretorianów. Zresztą Linus mu zabronił.\\r\\n\\r\\n— A Linus?\\r\\n\\r\\n— Linus umiera. Dlatego nie wzięto go.\\r\\n\\r\\n— Co zamierzasz?\\r\\n\\r\\n— Uratować ją lub umrzeć z nią razem. I ja wierzę w Chrystusa.\\r\\n\\r\\nWinicjusz mówił niby spokojnie, ale w jego głosie było coś tak rozdzierającego, że serce Petroniusza zadrgało szczerą litością.\\r\\n\\r\\n— Ja cię pojmuję — rzekł — ale jak ją chcesz ratować?\\r\\n\\r\\n— Przepłaciłem stróżów naprzód dlatego, by ratować ją od zniewag, a po wtóre, by nie przeszkadzali jej w ucieczce.\\r\\n\\r\\n— Kiedy to ma nastąpić?\\r\\n\\r\\n— Odpowiedzieli, że nie mogą wydać mi jej natychmiast, albowiem boją się odpowiedzialności. Gdy więzienia napełnią się mnóstwem ludzi i gdy straci się rachunek więźniów, wówczas mi ją oddadzą. Ale to ostateczność! Pierwej ty ratuj ją i mnie! Jesteś przyjacielem cezara. On sam mi ją oddał. Idź do niego i ratuj mnie!\\r\\n\\r\\nPetroniusz, zamiast odpowiedzieć, zawołał niewolnika i rozkazawszy mu przynieść dwa ciemne płaszcze i dwa miecze, zwrócił się do Winicjusza.\\r\\n\\r\\n— Po drodze ci odpowiem — rzekł. — Tymczasem weź płaszcz, weź broń i pójdziemy do więzienia. Tam daj stróżom sto tysięcy sestercji, daj dwakroć i pięćkroć więcej, byle wypuścili Ligię natychmiast. Inaczej będzie za późno.\\r\\n\\r\\n— Pójdźmy — rzekł Winicjusz.\\r\\n\\r\\nI po chwili obaj znaleźli się na ulicy.\\r\\n\\r\\n— A teraz słuchaj mnie — rzekł Petroniusz. — Nie chciałem tracić czasu. Jestem od dziś w niełasce. Moje własne życie wisi na włosku i dlatego nie mogę nic wskórać u cezara. Gorzej! Mam pewność, że postąpi wbrew mojej prośbie. Gdyby nie to, czyż byłbym ci radził, byś uciekał z Ligią lub odbił ją? Przecie gdybyś ty zdołał ujść, gniew cezara zwróciłby się na mnie. Ale on prędzej by dziś uczynił coś na twoją prośbę niż na moją. Nie licz jednak na to. Wydobądź ją z więzienia i uciekaj! Nic więcej ci nie pozostaje. Gdy się to nie uda, wówczas będzie czas na inne sposoby. Tymczasem wiedz, że Ligię uwięziono nie tylko za wiarę w Chrystusa. Ją i ciebie ściga gniew Poppei. Czy ty pamiętasz, żeś obraził Augustę, żeś ją odrzucił? Ona zaś wie, żeś ją odrzucił dla Ligii, którą i tak znienawidziła od pierwszego rzutu oka. Wszakże już i poprzednio usiłowała ją zgubić przypisując jej czarom śmierć swego dziecka. W tym, co się stało, jest ręka Poppei! Czymże wytłumaczysz, że Ligia została pierwsza uwięziona? Kto mógł wskazać dom Linusa? A ja ci mówię, że szpiegowano ją od dawna! Wiem, że ci rozdzieram duszę i odejmuję resztę nadziei, ale mówię ci to umyślnie dlatego, że jeśli jej nie uwolnisz, zanim nie wpadną na myśl, iż będziesz próbował, to zginiecie oboje.\\r\\n\\r\\n— Tak jest! Rozumiem! — odrzekł głucho Winicjusz.\\r\\n\\r\\nUlice z powodu późnej godziny były puste, jednak dalszą rozmowę przerwał im idący z przeciwka spity gladiator, który zatoczył się na Petroniusza tak, iż wsparł się dłonią na jego ramieniu, oblewając mu twarz przesiąkniętym winem oddechem i wrzeszcząc ochrypłym głosem:\\r\\n\\r\\n— Chrześcijanie dla lwów!\\r\\n\\r\\n— Mirmilonie — ozwał się spokojnie Petroniusz — posłuchaj dobrej rady i ruszaj w swoją drogę.\\r\\n\\r\\nWtem pijany schwycił go i drugą ręką za ramię:\\r\\n\\r\\n— Krzycz wraz ze mną, inaczej skręcę ci kark: chrześcijanie dla lwów!\\r\\n\\r\\nLecz nerwy Petroniusza miały już dosyć tych wrzasków. Od chwili wyjścia z Palatynu dusiły go one jak zmora i rozdzierały mu uszy, więc gdy ujrzał przy tym wzniesioną nad sobą pięść olbrzyma, wyczerpała się miara jego cierpliwości.\\r\\n\\r\\n— Przyjacielu — rzekł — cuchniesz winem i zawadzasz mi.\\r\\n\\r\\nI tak mówiąc wbił mu w pierś aż po rękojeść krótki mieczyk, w który uzbroił się wychodząc z domu, po czym wziąwszy pod rękę Winicjusza mówił dalej, jak gdyby nic nie zaszło:\\r\\n\\r\\n— Cezar rzekł mi dziś: „Powiedz ode mnie Winicjuszowi, żeby był na igrzyskach, na których wystąpią chrześcijanie”. Czy rozumiesz, co to znaczy? Oto chcą sobie wyprawić widowisko z twego bólu. To rzecz ułożona. Może dlatego nie uwięziono dotąd ciebie i mnie. Jeśli jej nie zdołasz natychmiast wydobyć, wówczas… nie wiem!… Może Akte wstawi się za tobą, lecz czy co wskóra?… Twoje ziemie sycylijskie mogłyby także skusić Tygellina. Próbuj.\\r\\n\\r\\n— Oddam mu wszystko, co posiadam — odpowiedział Winicjusz.\\r\\n\\r\\nZ Karyn na Forum nie było zbyt daleko, wkrótce więc doszli. Noc już poczęła blednąć i mury zamku wychylały się wyraźnie z cienia.\\r\\n\\r\\nNagle, gdy skręcili ku Mamertyńskiemu więzieniu, Petroniusz stanął i rzekł:\\r\\n\\r\\n— Pretorianie!… Za późno!\\r\\n\\r\\nJakoż więzienie otaczał podwójny szereg żołnierzy. Brzask srebrzył żelazne ich hełmy i ostrza włóczni.\\r\\n\\r\\nTwarz Winicjusza stała się blada jak marmur.\\r\\n\\r\\n— Pójdźmy — rzekł.\\r\\n\\r\\nPo chwili stanęli przed szeregiem. Petroniusz, który obdarzony niezwykłą pamięcią znał nie tylko starszyznę, ale wszystkich niemal żołnierzy pretorii, wnet ujrzał znajomego sobie dowódcę kohorty i skinął na niego.\\r\\n\\r\\n— A co to, Nigrze? — rzekł. — Kazano wam pilnować więzienia?\\r\\n\\r\\n— Tak jest, szlachetny Petroniuszu. Prefekt obawiał się, by nie próbowano odbić podpalaczy.\\r\\n\\r\\n— Czy macie rozkaz nie wpuszczać nikogo? — spytał Winicjusz.\\r\\n\\r\\n— Nie, panie. Znajomi będą odwiedzali uwięzionych, i w ten sposób wyłapiemy więcej chrześcijan.\\r\\n\\r\\n— Zatem mnie wpuść — rzekł Winicjusz.\\r\\n\\r\\nI ścisnąwszy dłoń Petroniusza rzekł mu:\\r\\n\\r\\n— Zobacz Akte, a ja przyjdę dowiedzieć się, jaką ci dała odpowiedź.\\r\\n\\r\\n— Przyjdź — odpowiedział Petroniusz.\\r\\n\\r\\nW tej chwili pod ziemią i za grubymi murami ozwało się śpiewanie. Pieśń, zrazu głucha i stłumiona, rosła coraz bardziej. Głosy męskie, kobiece i dziecinne łączyły się w jeden zgodny chór. Całe więzienie poczęło w ciszy świtania śpiewać jak harfa. Lecz nie były to głosy żałości ni rozpaczy. Owszem, brzmiała w nich radość i tryumf.\\r\\n\\r\\nŻołnierze spojrzeli na siebie ze zdumieniem. Na niebie zjawiły się pierwsze złote i różowe blaski jutrzni.\\r\\n\\r\\n\\r\\n\\r\\nRozdział pięćdziesiąty drugi\\r\\n\\r\\nOkrzyk: „Chrześcijanie dla lwów!” rozlegał się ciągle we wszystkich dzielnicach miasta. W pierwszej chwili nie tylko nikt nie wątpił, że oni byli prawdziwymi sprawcami klęski, ale nikt nie chciał wątpić, albowiem kara ich miała być zarazem wspaniałą zabawą dla ludu. Lecz rozszerzyło się mniemanie, że klęska nie przybrałaby tak straszliwych rozmiarów, gdyby nie gniew bogów, nakazano więc w świątyniach piacula, czyli ofiary oczyszczalne. Z porady Ksiąg Sybilijskich senat urządził uroczystości i publiczne modły do Wulkana, do Cerery i do Prozerpiny. Matrony składały ofiary Junonie; cała ich procesja udała się aż na brzeg morza, by zaczerpnąć wody i skropić nią posąg bogini. Zamężne niewiasty przygotowywały uczty bogom i nocne czuwania. Cały Rzym oczyszczał się z grzechów, składał ofiary i przejednywał Nieśmiertelnych. A tymczasem wśród zgliszcz wytykano nowe szerokie ulice. Tu i ówdzie pozakładano już fundamenty wspaniałych domów, pałaców i świątyń. Przede wszystkim jednak budowano z niesłychanym pośpiechem ogromne drewniane amfiteatry, w których mieli konać chrześcijanie. Zaraz po naradzie w domu Tyberiusza poszły rozkazy do prokonsulów, aby dostarczyli dzikich zwierząt. Tygellinus opustoszył vivaria wszystkich miast italskich, nie wyłączając pomniejszych. W Afryce urządzono z jego polecenia olbrzymie łowy, w których cała miejscowa ludność musiała brać udział. Sprowadzono słonie i tygrysy z Azji, krokodyle i hipopotamy z Nilu, lwy z Atlasu, wilki i niedźwiedzie z Pirenejów, zaciekłe psy z Hibernii, psy molosy z Epiru, bawoły i olbrzymie srogie tury z Germanii. Z powodu ilości uwięzionych igrzyska miały przejść ogromem wszystko, co dotychczas widziano. Cezar zapragnął zatopić wspomnienia pożaru w krwi i upoić nią Rzym, więc nigdy rozlew jej nie zapowiadał się wspanialej.\\r\\n\\r\\nRozochocony lud pomagał wigilom i pretorianom w pościgu chrześcijan. Nie było to rzeczą trudną, gdyż całe ich gromady, obozując jeszcze wraz z inną ludnością wśród ogrodów — wyznawały głośno swą wiarę. Gdy ich otaczano, klękali i śpiewając pieśni pozwalali się porywać bez oporu. Lecz cierpliwość ich zwiększała tylko gniew ludu, który nie rozumiejąc jej źródła, poczytywał ją za zaciekłość i zatwardziałość w zbrodni. Szał ogarnął prześladowców. Zdarzało się, że czerń wyrywała chrześcijan z rąk pretorianów i rozszarpywała ich rękoma; kobiety ciągnięto za włosy do więzień, dzieciom rozbijano głowy o kamienie. Tysiące ludzi dniem i nocą przebiegało z wyciem ulice. Szukano ofiar wśród zgliszcz, w kominach i w piwnicach. Przed więzieniami wyprawiano przy ogniskach, naokół beczek z winem, bachiczne uczty i tańce. Wieczorami słuchano z upojeniem podobnych do grzmotu ryków, którymi rozbrzmiewało całe miasto. Więzienia przepełnione były tysiącami ludzi, co dzień zaś czerń i pretorianie przypędzali nowe ofiary. Litość zgasła. Zdawało się, że ludzie zapomnieli mówić i w dzikim obłąkaniu zapamiętali tylko jeden okrzyk: „Chrześcijanie dla lwów!” Przyszły dziwnie znojne dni i noce tak duszne, jakich nigdy przedtem nie bywało: samo powietrze było jakby nasiąknięte szałem, krwią, zbrodnią.\\r\\n\\r\\nA owej przebranej mierze okrucieństw odpowiadała również przebrana miara żądzy męczeństwa. Wyznawcy Chrystusa szli dobrowolnie na śmierć lub nawet szukali jej, póki ich nie powstrzymywały surowe rozkazy zwierzchników. Z polecenia ich poczęto zbierać się już tylko za miastem, w podziemiach na drodze Appijskiej i w winnicach podmiejskich należących do patrycjuszów chrześcijan, spośród których nie uwięziono dotąd nikogo. Na Palatynie wiedziano doskonale, że do wyznawców Chrystusa należą: i Flawiusz, i Domitylla, i Pomponia Grecyna, i Korneliusz Pudens, i Winicjusz; sam cezar obawiał się jednak, że czerń nie da wmówić w siebie, by tacy ludzie podpalili Rzym, że zaś chodziło przede wszystkim o przekonanie ludu, więc karę i zemstę odłożono na dni dalsze. Inni mniemali, że owych patrycjuszów ocalił wpływ Akte. Mniemanie było błędne. Petroniusz, po rozstaniu się z Winicjuszem, udał się wprawdzie do Akte o pomoc dla Ligii, lecz ona mogła mu ofiarować jeno łzy, żyła bowiem w zapomnieniu i w bólu, o tyle tylko cierpiana, o ile kryła się przed Poppeą i cezarem.\\r\\n\\r\\nOdwiedziła jednak Ligię w więzieniu, przyniosła jej odzież i żywność, a nade wszystko ochroniła ją tym bardziej od zniewag ze strony i tak już przekupionych stróżów więziennych.\\r\\n\\r\\nWszelako Petroniusz nie mogąc zapomnieć, że gdyby nie on i nie jego pomysły odebrania Ligii z domu Aulusów, to prawdopodobnie nie byłaby obecnie w więzieniu, a prócz tego pragnąc wygrać grę z Tygellinem nie szczędził czasu ni zabiegów. W ciągu kilku dni widział się z Seneką, z Domicjuszem Afrem, z Kryspinillą, przez którą chciał trafić do Poppei, z Terpnosem, z Diodorem, z pięknym Pitagorasem, a na koniec z Aliturem i Parysem, którym zazwyczaj nie odmawiał cezar niczego. Za pomocą Chryzotemis, która była obecnie kochanką Watyniusza, starał sobie zjednać nawet i jego pomoc, nie szczędząc i jemu, i innym zarówno obietnic jak pieniędzy.\\r\\n\\r\\nLecz wszystkie te usiłowania pozostały bez skutku. Seneka, niepewny własnego jutra, począł mu przekładać, że chrześcijanie, jeśli nawet istotnie nie spalili Rzymu, powinni być wytępieni dla jego dobra, słowem, usprawiedliwiał przyszłą rzeź racją stanu. Terpnos i Diodor wzięli pieniądze i nie uczynili w zamian nic. Watyniusz doniósł cezarowi, że usiłowano go przekupić. Jeden tylko Aliturus, który z początku wrogo usposobiony dla chrześcijan, żałował ich obecnie, ośmielił się wspomnieć cezarowi o uwięzionej dziewczynie i prosić za nią, lecz nie otrzymał nic prócz odpowiedzi:\\r\\n\\r\\n— Zali mniemasz, że mniejszą mam duszę niż Brutus, który dla dobra Rzymu nie oszczędził własnych synów?\\r\\n\\r\\nI gdy powtórzył tę odpowiedź Petroniuszowi, ten rzekł:\\r\\n\\r\\n— Skoro znalazł porównanie z Brutusem, to nie ma już ratunku.\\r\\n\\r\\nŻal mu jednak było Winicjusza i brał go strach, czy on nie targnie się na własne życie. „Teraz — mówił sobie — podtrzymują go jeszcze zabiegi, które czyni dla jej ratunku, jej widok i sama męka, lecz gdy wszystkie sposoby zawiodą i zgaśnie ostatnia iskra nadziei, na Kastora! on jej nie przeżyje i rzuci się na miecz”. Petroniusz pojmował nawet lepiej, że można tak skończyć, niż że można tak pokochać i tak cierpieć. Tymczasem Winicjusz czynił jeszcze wszystko, na co mógł zdobyć się jego umysł, by uratować Ligię. Odwiedzał augustianów i on, tak niegdyś dumny, żebrał teraz ich pomocy. Przez Witeliusza ofiarował Tygellinowi swoje ziemie sycylijskie i wszystko, czego by zażądał. Tygellinus jednak, nie chcąc zapewne narazić się Auguście, odmówił. Pójść do samego cezara, objąć mu kolana i błagać nie prowadziło do niczego. Winicjusz chciał wprawdzie i to uczynić, lecz Petroniusz usłyszawszy o zamiarze zapytał:\\r\\n\\r\\n— A jeśli ci odmówi, jeśli odpowie żartem lub groźbą bezecną, co uczynisz?\\r\\n\\r\\nNa to rysy Winicjusza ściągnęły się bólem i wściekłością, a ze zwartych szczęk począł się wydobywać zgrzyt.\\r\\n\\r\\n— Tak! — rzekł Petroniusz. — Dlatego ci odradzam. Zamkniesz wszystkie drogi ocalenia!\\r\\n\\r\\nLecz Winicjusz pohamował się i wodząc dłonią po czole pokrytym zimnym potem, rzekł:\\r\\n\\r\\n— Nie! nie! Jestem chrześcijaninem!…\\r\\n\\r\\n— I zapomnisz o tym, jak zapomniałeś przed chwilą. Masz prawo zgubić siebie, ale nie ją. Pamiętaj, przez co przeszła przed śmiercią córka Sejana.\\r\\n\\r\\nI tak mówiąc nie był zupełnie szczerym, chodziło mu bowiem więcej o Winicjusza niż o Ligię. Ale wiedział, że niczym nie powstrzyma go tak od niebezpiecznego kroku, jak przedstawiając mu, że mógłby on przynieść nieodwołalną zgubę Ligii. Zresztą miał słuszność, gdyż na Palatynie przewidywano przyjście młodego trybuna i przedsięwzięto odpowiednie środki ostrożności.\\r\\n\\r\\nJednakże męka Winicjusza przeszła wszystko, co siły ludzkie znieść mogą. Od chwili gdy Ligia była uwięziona i gdy padł na nią blask przyszłego męczeństwa, nie tylko pokochał ją stokroć więcej, ale po prostu począł jej oddawać w duszy cześć niemal religijną, jakby nadziemskiej istocie. A teraz na myśl, że tę istotę i ukochaną, i zarazem świętą musi stracić, i że prócz śmierci spaść mogą na nią męczarnie od samej śmierci straszniejsze, krew stygła mu w żyłach, dusza zmieniała się w jeden jęk, mieszały się zmysły. Chwilami zdawało mu się, że czaszkę wypełnia mu żywy ogień, który ją spali lub rozsadzi. Przestał rozumieć, co się dzieje, przestał rozumieć, dlaczego Chrystus, ów miłosierny, ów Bóg, nie przychodzi w pomoc swym wyznawcom, dlaczego okopcone mury Palatynu nie zapadają się pod ziemię, a z nimi razem Nero, augustianie, obóz pretorianów i całe to miasto zbrodni. Mniemał, że nie może i nie powinno być inaczej i że to wszystko, na co patrzą jego oczy, od czego łamie się dusza i skowyczy serce, to sen. Lecz ryk zwierząt mówił mu, że to rzeczywistość; huk siekier, spod których wyrastały areny, mówił mu, że to rzeczywistość, a potwierdzały ją wycie ludu i przepełnione więzienia. Wówczas przerażała się w nim wiara w Chrystusa i to przerażenie było nową męką, może ze wszystkich najstraszniejszą.\\r\\n\\r\\nA tymczasem Petroniusz mówił mu:\\r\\n\\r\\n— Pamiętaj, przez co przed śmiercią przeszła córka Sejana.\\r\\n\\r\\n\\r\\n\\r\\nRozdział pięćdziesiąty trzeci\\r\\n\\r\\nI wszystko zawiodło. Winicjusz zniżył się do tego stopnia, że szukał poparcia u wyzwoleńców i niewolnic, tak cezara, jak i Poppei, przepłacał ich czcze obietnice, zjednywał sobie bogatymi podarkami ich względy. Odnalazł pierwszego męża Augusty, Rufiusa Kryspinusa, i uzyskał od niego list; podarował wille w Ancjum synowi jej z pierwszego małżeństwa, Rufiusowi, lecz rozgniewał tym tylko cezara, który pasierba nienawidził. Przez umyślnego gońca pisał do drugiego męża Poppei, Othona, do Hiszpanii, ofiarował całe swe mienie i siebie samego, aż wreszcie spostrzegł, że był tylko igraszką ludzi i że gdyby był udawał, iż więzienie Ligii mało go obchodzi, byłby ją prędzej uwolnił.\\r\\n\\r\\nToż samo spostrzegł i Petroniusz. Tymczasem płynął dzień za dniem. Amfiteatry były skończone. Rozdawano już tessery, to jest znaki wejścia na ludus matutinus. Lecz tym razem igrzysko „poranne” z powodu niesłychanej ilości ofiar miało się rozciągnąć na dnie, tygodnie i miesiące. Nie wiedziano już, gdzie mieścić chrześcijan. Więzienia były natłoczone i srożyła się w nich gorączka. Puticuli, to jest wspólne doły, w których chowano niewolników, poczęły się przepełniać. Powstała obawa, by choroby nie rozszerzyły się na całe miasto, więc postanowiono się śpieszyć.\\r\\n\\r\\nA wszystkie owe wieści obijały się o uszy Winicjusza gasząc w nim ostatnie przebłyski nadziei. Póki był czas, mógł się łudzić, że coś jeszcze wskóra, ale teraz nie było już i czasu. Widowiska miały się rozpocząć. Ligia lada dzień mogła znaleźć się w cuniculum cyrkowym, skąd wyjście było już tylko na arenę. Winicjusz nie wiedząc, gdzie rzuci ją los i okrucieństwo przemocy, począł obchodzić wszystkie cyrki, przekupywać stróżów i bestiariów, stawiając im żądania, których nie mogli spełnić. Czasem spostrzegał się, że już pracuje tylko nad tym, by jej uczynić śmierć mniej straszną, i wówczas to właśnie czuł, że zamiast mózgu ma rozżarzone węgle pod czaszką.\\r\\n\\r\\nNie myślał zresztą jej przeżyć i postanowił zginąć z nią razem. Lecz sądził, że ból może wypali w nim życie, zanim straszliwy termin nadejdzie. Jego przyjaciele i Petroniusz mniemali również, iż lada dzień otworzy się przed nim królestwo cieniów. Twarz Winicjusza sczerniała i stała się podobną do owych woskowych masek, które trzymano w larariach. W rysach zastygło mu zdumienie, jak gdyby nie rozumiał, co się stało i co się stać może. Gdy ktoś do niego mówił, podnosił mechanicznym ruchem ręce do głowy i ściskając dłońmi skronie patrzył na mówiącego wzrokiem przerażonym i pytającym. Noce spędzał wraz z Ursusem pod drzwiami Ligii, w więzieniu, jeśli zaś kazała mu odejść i spocząć, wracał do Petroniusza i przechadzał się do rana po atrium. Niewolnicy znajdowali go też często klęczącego ze wzniesionymi rękoma lub leżącego twarzą do ziemi. Modlił się do Chrystusa, gdyż to była ostatnia nadzieja. Wszystko zawiodło, Ligię mógł ocalić tylko cud, więc Winicjusz bił czołem w kamienne płyty i prosił o cud.\\r\\n\\r\\nLecz pozostało mu jeszcze tyle świadomości, że rozumiał, iż modlitwa Piotra więcej znaczy niż jego. Piotr mu przyobiecał Ligię. Piotr go chrzcił. Piotr sam czynił cuda, niechże mu da ratunek i wspomożenie.\\r\\n\\r\\nI pewnej nocy poszedł go szukać. Chrześcijanie, których niewielu już zostało, ukrywali go teraz starannie nawet jedni przed drugimi, aby ktoś ze słabszych duchem nie zdradził go mimowolnie lub umyślnie. Winicjusz wśród ogólnego zamieszania i pogromu, zajęty przy tym całkiem zabiegami o wydobycie Ligii z więzienia, stracił Apostoła z oczu, tak iż od czasu swego chrztu spotkał go zaledwie raz jeden, jeszcze przed rozpoczęciem pościgu. Lecz udawszy się do owego fossora, w którego chacie został ochrzczony, dowiedział się od niego, że w winnicy leżącej za Porta Salaria, należącej do Korneliusza Pudensa, odbędzie się zebranie chrześcijan. Fossor podejmował się wprowadzić na nie Winicjusza, upewniając go, że znajdą na nim Piotra. Jakoż o zmroku wyszli i przedostawszy się za mury, a następnie idąc wśród wądołów zarosłych trzciną, dostali się do winnicy, położonej dziko i ustronnie. Zgromadzenie odbywało się w szopie, w której zwykle wytłaczano wino. Do uszu Winicjusza doszedł na wstępie szmer modlitwy, wszedłszy zaś ujrzał przy mdłym świetle latarek kilkadziesiąt postaci klęczących i pogrążonych w modlitwie. Odmawiały one rodzaj litanii; chór głosów, zarówno męskich, jak kobiecych, powtarzał co chwila: „Chryste, zmiłuj się!” Drgał w tych głosach głęboki, rozdzierający smutek i żal.\\r\\n\\r\\nPiotr był obecny. Klęczał na przodzie, przed drewnianym krzyżem przybitym do ściany szopy, i modlił się. Winicjusz rozpoznał z dala jego białe włosy i wzniesione ręce. Pierwszą myślą młodego patrycjusza było przejść przez gromadę, rzucić się do nóg Apostoła i krzyczeć: „Ratuj!” Lecz czy to uroczystość modlitwy, czy osłabienie ugięło pod nim kolana, więc klęknąwszy u wejścia, począł powtarzać z jękiem i zaciśnionymi dłońmi: „Chryste, zmiłuj się!” Gdyby był przytomny, byłby zrozumiał, że nie tylko w jego prośbie brzmiał jęk i że nie on tylko przyniósł tu swój ból, swój żal i swoją trwogę. Nie było w tym zebraniu jednej duszy ludzkiej, która by nie straciła drogich sercu istot, a gdy najgorliwsi i najpełniejsi odwagi wyznawcy byli już uwięzieni, gdy z każdą chwilą rozchodziły się nowe wieści o zniewagach i mękach, jakie zadawano im w więzieniach, gdy ogrom klęski przerósł wszelkie przypuszczenia, gdy została już ta garść tylko, nie było wśród niej jednego serca, które by nie przeraziło się w wierze i nie pytało w zwątpieniu: gdzie Chrystus? i czemu zezwala, by zło stało się potężniejsze od Boga?\\r\\n\\r\\nLecz tymczasem błagali Go jeszcze z rozpaczą o miłosierdzie, bo w każdej duszy tliła się dotąd iskra nadziei, że przyjdzie, zetrze zło, strąci w przepaść Nerona i zapanuje nad światem… Jeszcze patrzyli w niebo, jeszcze nasłuchiwali, jeszcze modlili się ze drżeniem. Winicjusza również, w miarę jak powtarzał: „Chryste, zmiłuj się!”, poczęło ogarniać uniesienie takie jak niegdyś w chacie fossora. Oto wołają Go z głębi bólu, z otchłani, oto woła Go Piotr, więc lada chwila rozedrze się niebo, ziemia zadrży w posadach i zstąpi On, w blasku niezmiernym, z gwiazdami u stóp, miłosierny, lecz i groźny, któren wywyższy swych wiernych i każe przepaściom pożreć prześladowców.\\r\\n\\r\\nWinicjusz zakrył twarz rękoma i przypadł do ziemi. Naraz otoczyła go cisza, jak gdyby bojaźń uwięziła dalsze wołanie w ustach wszystkich obecnych. I zdawało mu się, że musi się koniecznie coś stać, że nastąpi chwila cudu. Był pewien, że gdy się podniesie i otworzy oczy, ujrzy światło, od którego ślepną śmiertelne źrenice, i usłyszy głos, od którego mdleją serca.\\r\\n\\r\\nLecz cisza trwała ciągle. Przerwało ją na koniec łkanie kobiece.\\r\\n\\r\\nWinicjusz podniósł się i począł patrzyć osłupiałym wzrokiem przed siebie.\\r\\n\\r\\nW szopie zamiast blasków zaziemskich migotały nikłe płomyki latarek i promienie księżyca, wchodzące przez otwór w dachu, napełniały ją srebrnym światłem. Ludzie, klęczący obok Winicjusza, wznosili w milczeniu zalane łzami oczy ku krzyżowi; tu i ówdzie ozwały się inne łkania, a z zewnątrz dochodziło ostrożne pogwizdywanie strażników. Wtem Piotr wstał i zwróciwszy się do gromady rzekł:\\r\\n\\r\\n— Dzieci, podnieście serca ku Zbawicielowi naszemu i ofiarujcie mu wasze łzy.\\r\\n\\r\\nI umilkł.\\r\\n\\r\\nNagle wśród zgromadzonych ozwał się głos kobiecy, pełen żałosnej skargi i bólu bez granic:\\r\\n\\r\\n— Ja, wdowa, jednego syna miałam, który mnie żywił… Wróć mi go, panie!\\r\\n\\r\\nNastała powtórnie chwila ciszy. Piotr stał przed klęczącą gromadą, stary, stroskany, i wydawał się im w tej chwili jakby uosobieniem zgrzybiałości i niemocy.\\r\\n\\r\\nWtem począł się skarżyć drugi głos:\\r\\n\\r\\n— Kaci znieważyli córki moje i Chrystus na to pozwolił!\\r\\n\\r\\nPo czym trzeci:\\r\\n\\r\\n— Zostałam sama z dziećmi, a gdy mnie porwą, kto da im chleba i wody?\\r\\n\\r\\nPo czym czwarty:\\r\\n\\r\\n— Linusa, którego zaniechali, wzięli znowu i położyli na męki, panie!\\r\\n\\r\\nPo czym piąty:\\r\\n\\r\\n— Gdy wrócimy do domów, pochwycą nas pretorianie. Nie wiemy, gdzie się ukryć.\\r\\n\\r\\n— Biada nam! Kto nas osłoni?\\r\\n\\r\\nI tak w ciszy nocnej brzmiała skarga za skargą. Stary rybak przymknął oczy i trząsł swą białą głową nad tym ludzkim bólem i trwogą. Zapadło znów milczenie, tylko strażnicy poświstywali z cicha za szopą.\\r\\n\\r\\nWinicjusz zerwał się znowu, by przedrzeć się przez gromadę do Apostoła i zażądać od niego ratunku, lecz nagle ujrzał przed sobą jakby przepaść, której widok obezwładnił jego nogi. Co będzie, jeśli Apostoł wyzna swoją niemoc, jeśli stwierdzi, że cezar rzymski potężniejszy jest niż Chrystus Nazareński? I na tę myśl przerażenie podjęło mu włosy na głowie, gdyż uczuł, że wówczas w tę przepaść wpadnie nie tylko reszta jego nadziei, ale i on sam, i jego Ligia, i jego miłość do Chrystusa, i jego wiara, i wszystko, czym żył, a pozostanie tylko śmierć i noc jako morze bezbrzeżna.\\r\\n\\r\\nA tymczasem Piotr począł mówić głosem z początku tak cichym, że ledwie można go było dosłyszeć:\\r\\n\\r\\n— Dzieci moje! Na Golgocie widziałem, jak Boga przybijali do krzyża. Słyszałem młoty i widziałem, jak podnieśli krzyż do góry, aby rzesze patrzyły na śmierć Syna człowieczego…\\r\\n\\r\\n……………….\\r\\n\\r\\n…I widziałem, jak mu otworzyli bok i jak umarł. A wówczas, wracając od krzyża, wołałem w boleści, jako wy wołacie: „Biada! Biada! Panie! Tyś Bóg! Czemużeś na to pozwolił, czemuś umarł i czemuś utrapił nam serca, którzyśmy wierzyli, że przyjdzie królestwo Twoje?…”\\r\\n\\r\\n…A on, Pan nasz i Bóg nasz, trzeciego dnia zmartwychwstał i był między nami, póki w wielkiej światłości nie wstąpił do królestwa swego…\\r\\n\\r\\nA my, poznawszy małą wiarę naszą, umocniliśmy się w sercach i odtąd siejemy ziarno Jego…\\r\\n\\r\\n……………….\\r\\n\\r\\nTu zwróciwszy się w stronę, skąd wyszła pierwsza skarga, począł mówić silniejszym już głosem:\\r\\n\\r\\n— Czemu się skarżycie?… Bóg sam poddał się męce i śmierci, a wy chcecie, by was przed nią osłonił? Ludzie małej wiary! Zaliście pojęli Jego naukę, zali On wam to jedno życie obiecał? Oto przychodzi do was i mówi wam: „Pójdźcie drogą moją”, oto podnosi was ku sobie, a wy czepiacie się ziemi rękoma, wołając: „Panie, ratuj!” Ja, proch przed Bogiem, lecz wobec was Apostoł Boży i namiestnik, mówię wam w imię Chrystusa: nie śmierć przed wami, lecz życie, nie męki, lecz nieprzebrane rozkosze, nie łzy i jęki, lecz śpiewanie, nie niewola, lecz królowanie! Ja, Apostoł Boży, mówię tobie, wdowo: syn twój nie umrze, jeno narodzi się w chwale na życie wieczne i połączysz się z nim! Tobie, ojcze, któremu kaci splamili córki niewinne, obiecuję, że odnajdziesz je bielsze od lilij Hebronu! Wam, matki, które porwą od sierot, wam, którzy stracicie ojców, wam, którzy się skarżycie, wam, którzy będziecie patrzyć na śmierć umiłowanych, wam, stroskani, nieszczęśliwi, trwożni, i wam, mający umrzeć, w imię Chrystusa powiadam, iż zbudzicie się jako ze snu na szczęsne czuwanie i jako z nocy na świt Boży. W imię Chrystusa, niech spadnie bielmo z oczu waszych i rozgoreją serca!\\r\\n\\r\\nTo rzekłszy podniósł dłoń, jak gdyby rozkazywał, a oni uczuli nową krew w żyłach i zarazem dreszcz w kościach, bo stał już przed nimi nie starzec zgrzybiały i strapiony, ale mocarz, który brał ich dusze i dźwigał je z prochu i trwogi.\\r\\n\\r\\n— Amen! — zawołało kilka głosów.\\r\\n\\r\\nJemu zaś z oczu bił blask coraz większy i szła od niego siła, szedł majestat, szła świętość. Głowy chyliły się przed nim, a on, gdy umilkło „amen”, mówił dalej:\\r\\n\\r\\n— Siejcie w płakaniu, abyście zbierali w weselu. Czemu lękacie się mocy złego? Nad ziemią, nad Rzymem, nad murami miast jest Pan, który zamieszkał w was. Kamienie zwilgną od łez, piasek przesiąknie krwią, pełne będą doły ciał waszych, a ja wam powiadam: wyście zwycięzcy! Pan idzie na podbój tego miasta zbrodni, ciemięstwa i pychy, a wyście legia Jego! I jako sam odkupił męką i krwią grzechy świata, tak chce, abyście wy odkupili męką i krwią to gniazdo nieprawości!… To wam oznajmia przez wargi moje!\\r\\n\\r\\nI rozłożył ręce, a oczy utkwił w górze, im zaś serca przestały prawie bić w piersi, albowiem uczuli, że wzrok jego widzi coś, czego nie mogą dojrzeć ich śmiertelne źrenice.\\r\\n\\r\\nJakoż twarz mu się zmieniła i oblała się jasnością, i patrzył czas jakiś w milczeniu, jakby oniemiał z zachwytu, lecz po chwili usłyszano jego głos:\\r\\n\\r\\n— Jesteś, Panie, i ukazujesz mi drogi swoje!… Jak to, o Chryste!… Nie w Jeruzalem, ale w tym grodzie szatana chcesz założyć stolicę Twoją? Tu, z tych łez i z tej krwi chcesz zbudować kościół Twój? Tu, gdzie dziś włada Neron, ma stanąć wieczyste królestwo Twoje? O Panie, Panie! I każesz tym trwożnym, aby z kości swych zbudowali fundament pod Syjon świata, a duchowi memu każesz objąć rząd nam nim i nad ludami ziemi?… I oto zlewasz zdrój mocy na słabych, aby się stali silni, i oto każesz mi paść stąd baranki Twoje, aż do spełnienia wieków… O, bądźże pochwalony w wyrokach Twoich, który każesz zwyciężać. Hosanna! Hosanna!…\\r\\n\\r\\nCi, którzy byli trwożni, powstali, w tych, którzy zwątpili, wpłynęły strumienie wiary. Jedne głosy zawołały naraz: „Hosanna!”, inne: „Pro Christo!”, po czym zapadła cisza. Jasne letnie błyskawice rozświecały wnętrze szopy i twarze pobladłe ze wzruszenia.\\r\\n\\r\\nPiotr, zapatrzony w widzenie, modlił się jeszcze długo, lecz na koniec zbudził się, zwrócił do gromady swą natchnioną, pełną światła głowę i rzekł:\\r\\n\\r\\n— Oto jako Pan zwyciężył w was zwątpienie, tak i wy idźcie zwyciężać w imię Jego!\\r\\n\\r\\nI chociaż wiedział już, że zwyciężą, choć wiedział, co wyrośnie z ich łez i krwi, jednak głos zadrgał mu wzruszeniem, gdy począł żegnać ich krzyżem i mówił:\\r\\n\\r\\n— A teraz błogosławię was, dzieci moje, na mękę, na śmierć i na wieczność!\\r\\n\\r\\nLecz oni opadli go wołając: „My już gotowi, ale ty, święta głowo, chroń się, albowiem tyś jest namiestnik, który sprawuje rząd Chrystusów!” I tak mówiąc czepiali się jego szat, on zaś kładł ręce na ich głowach i żegnał każdego z osobna, równie jak ojciec żegna dzieci, które wysyła w podróż daleką.\\r\\n\\r\\nI zaraz poczęli wychodzić z szopy, albowiem pilno już im było do domów, a z nich do więzień i na areny. Umysły ich oderwały się od ziemi, dusze wzięły lot ku wieczności i szli, jakby w śnie lub w zachwyceniu, przeciwstawiać tę siłę, która w nich była, sile i okrucieństwu „bestii”.\\r\\n\\r\\nApostoła zaś wziął Nereusz, sługa Pudensa, i wiódł go ukrytą w winnicy ścieżką do swego domu. Lecz wśród jasnej nocy postępował za nimi Winicjusz i gdy wreszcie doszli do Nereuszowej chaty, rzucił się nagle do nóg Apostoła.\\r\\n\\r\\nÓw zaś, poznawszy go, zapytał:\\r\\n\\r\\n— Czego żądasz, synu?\\r\\n\\r\\nAle Winicjusz po tym, co słyszał w szopie, nie śmiał go już o nic błagać, tylko objąwszy obiema rękami jego stopy przyciskał do nich ze łkaniem czoło, wzywając w ten niemy sposób litości. Ów zaś rzekł:\\r\\n\\r\\n— Wiem. Wzięlić dzieweczkę, którą umiłowałeś. Módl się za nią.\\r\\n\\r\\n— Panie! — jęknął Winicjusz obejmując jeszcze silniej stopy Apostoła. — Panie! Jam robak lichy, aleś ty znał Chrystusa, ty Go błagaj, ty wstaw się za nią.\\r\\n\\r\\nI drżał z bólu jak liść, i bił czołem w ziemię, albowiem poznawszy moc Apostoła wiedział, iż on jeden może mu ją przywrócić.\\r\\n\\r\\nA Piotr wzruszył się tą boleścią. Przypomniał sobie, jak niegdyś i Ligia, zgromiona przez Kryspusa, leżała tak samo u jego nóg, żebrząc litości. Przypomniał sobie, że ją podniósł i pocieszył, więc teraz podniósł Winicjusza.\\r\\n\\r\\n— Synaczku — rzekł — będę się modlił za nią, lecz ty pomnij, com mówił tamtym wątpiącym, że sam Bóg przeszedł przez mękę krzyżową, i pomnij, że po tym życiu zaczyna się inne, wieczyste.\\r\\n\\r\\n— Ja wiem!… Jam słyszał — odparł Winicjusz łowiąc w pobladłe usta powietrze — ale widzisz, panie… nie mogę! Jeśli potrzeba krwi, proś Chrystusa, aby wziął moją… Jam żołnierz. Niech mi podwoi, niech potroi mękę dla niej przeznaczoną, wytrzymam; ale niech ją ocali! To jeszcze dziecko, panie, a On mocniejszy od cezara, wierzę! mocniejszy! Tyś ją sam miłował. Tyś nam błogosławił! To jeszcze dziecko niewinne!…\\r\\n\\r\\nTu znów pochylił się i przyłożywszy twarz do kolan Piotra począł powtarzać:\\r\\n\\r\\n— Tyś znał Chrystusa, panie! Tyś znał, On ciebie wysłucha! Wstaw się za nią!\\r\\n\\r\\nA Piotr przymknął powieki i modlił się żarliwie.\\r\\n\\r\\nLetnie błyskawice poczęły znów rozświecać niebo. Winicjusz wpatrywał się przy ich blasku w usta Apostoła, czekając z nich wyroku życia lub śmierci. W ciszy słychać było przepiórki nawołujące się po winnicach i głuchy, daleki odgłos deptaków leżących przy Via Salaria.\\r\\n\\r\\n— Winicjuszu — zapytał wreszcie Apostoł — wierzyszli ty?\\r\\n\\r\\n— Panie, czyżbym inaczej tu przyszedł? — odpowiedział Winicjusz.\\r\\n\\r\\n— Tedy wierz do końca, albowiem wiara góry porusza. Więc choćbyś widział onę dzieweczkę pod mieczem kata albo w paszczęce lwa, wierz jeszcze, że Chrystus może ją zbawić. Wierz i módl się do Niego, a ja będę się modlił wraz z tobą.\\r\\n\\r\\nPo czym podniósłszy twarz ku niebu, mówił głośno:\\r\\n\\r\\n— Chryste miłosierny, spójrz na ono serce zbolałe i pociesz je! Chryste miłosierny, pomiarkuj wiatr do wełny jagnięcia! Chryste miłosierny, któryś prosił Ojca, aby odwrócił kielich goryczy od ust Twoich, odwróć go od ust tego sługi Twego! Amen!\\r\\n\\r\\nA Winicjusz, wyciągając ręce ku gwiazdom, mówił jęcząc:\\r\\n\\r\\n— O Chryste! Jam Twój! Weź mnie za nią!\\r\\n\\r\\nNa wschodzie niebo poczęło bieleć.\\r\\n\\r\\n\\r\\n\\r\\nRozdział pięćdziesiąty czwarty\\r\\n\\r\\nWinicjusz opuściwszy Apostoła szedł do więzienia z odrodzonym przez nadzieję sercem. Gdzieś w głębi duszy krzyczała mu jeszcze rozpacz i przerażenie, lecz on tłumił w sobie te głosy. Wydało mu się niepodobieństwem, by wstawiennictwo Bożego namiestnika i potęga jego modlitwy miały pozostać bez skutku. Bał się nie mieć nadziei, bał się wątpić. „Będę wierzył w miłosierdzie Jego — mówił do siebie — choćbym ją ujrzał w paszczy lwa”. I na tę myśl, choć drżała w nim dusza i pot zimny oblewał mu skronie, wierzył. Każde uderzenie jego serca było teraz modlitwą. Poczynał rozumieć, że wiara góry porusza, albowiem poczuł w sobie jakąś dziwną siłę, której nie odczuwał przedtem. Zdawało mu się, że potrafi nią dokonać takich rzeczy, które jeszcze wczoraj nie były w jego mocy. Chwilami miał wrażenie, jakby złe już minęło. Gdy rozpacz odzywała się jeszcze jękiem w jego duszy, przypominał sobie tę noc i tę świętą sędziwą twarz, wzniesioną ku niebu w modlitwie. „Nie! Chrystus nie odmówi pierwszemu uczniowi swemu i pasterzowi trzody! Chrystus mu nie odmówi, a ja nie zwątpię”.\\r\\n\\r\\nI biegł do więzienia jak zwiastun dobrej nowiny.\\r\\n\\r\\nLecz tu czekała go rzecz niespodziewana.\\r\\n\\r\\nStraże pretoriańskie, zmieniające się przy Mamertyńskim więzieniu, znały go już wszystkie i zwykle nie czyniono mu najmniejszych trudności, lecz tym razem łańcuch się nie otworzył, a natomiast setnik zbliżył się ku niemu i rzekł:\\r\\n\\r\\n— Wybacz, szlachetny trybunie, mamy dziś rozkaz nie wpuszczać nikogo.\\r\\n\\r\\n— Rozkaz? — powtórzył blednąc Winicjusz.\\r\\n\\r\\nŻołnierz spojrzał na niego ze współczuciem i odrzekł:\\r\\n\\r\\n— Tak, panie. Rozkaz cezara. W więzieniu dużo jest chorych i być może, iż obawiają się, aby przychodnie nie roznieśli zarazy po mieście.\\r\\n\\r\\n— Lecz mówiłeś, że rozkaz na dziś tylko?\\r\\n\\r\\n— W południe zmieniają się straże.\\r\\n\\r\\nWinicjusz zamilkł i odkrył głowę, albowiem zdawało mu się, że pileolus, który miał na niej, jest z ołowiu.\\r\\n\\r\\nWtem żołnierz zbliżył się i rzekł przyciszonym głosem:\\r\\n\\r\\n— Uspokój się, panie. Stróże i Ursus czuwają nad nią.\\r\\n\\r\\nTo rzekłszy pochylił się i w mgnieniu oka nakreślił na kamiennej płycie swym długim galijskim mieczem kształt ryby.\\r\\n\\r\\nWinicjusz spojrzał na niego bystro.\\r\\n\\r\\n— …I jesteś pretorianinem?…\\r\\n\\r\\n— Póki nie będę tam — odrzekł żołnierz wskazując na więzienie.\\r\\n\\r\\n— I ja czczę Chrystusa.\\r\\n\\r\\n— Niech będzie pochwalone imię Jego! Wiem, panie. Nie mogę cię wpuścić do więzienia, lecz jeśli napiszesz list, oddam go stróżom.\\r\\n\\r\\n— Dzięki ci, bracie.\\r\\n\\r\\nI ścisnąwszy rękę żołnierza odszedł. Pileolus przestał mu ciążyć ołowiem. Słońce ranne podniosło się nad mury więzienia, a razem z jego jasnością poczęła znów wstępować otucha w serce Winicjusza. Ten żołnierz chrześcijanin był dla niego jakby nowym świadectwem potęgi Chrystusa. Po chwili zatrzymał się i utkwiwszy wzrok w różowych obłokach zwieszonych nad Kapitolem i świątynią Statora, rzekł:\\r\\n\\r\\n„Nie widziałem jej dziś, Panie, ale wierzę w Twoje miłosierdzie”.\\r\\n\\r\\nW domu czekał na niego Petroniusz, który, jak zwykle „z nocy dzień czyniąc”, niedawno był powrócił. Zdążył jednakże wziąć już kąpiel i namaścić się do snu.\\r\\n\\r\\n— Mam dla ciebie nowiny — rzekł. — Byłem dziś u Tuliusza Senecjona, u którego był i cezar. Nie wiem, skąd Auguście przyszło na myśl przyprowadzić ze sobą małego Rufiusa… Może dlatego, by swą urodą zmiękczył serce cezara. Na nieszczęście, dziecko, zmorzone snem, usnęło w czasie czytania, jak niegdyś Wespazjan, co widząc Ahenobarbus cisnął w nie pucharem i skaleczył je ciężko. Poppea zemdlała, wszyscy zaś słyszeli, jak cezar rzekł: „Dość mam tego przypłodka!”, a to, wiesz, tyle znaczy, co śmierć!\\r\\n\\r\\n— Nad Augustą zawisła kara Boża — odpowiedział Winicjusz — ale czemu mi to mówisz?\\r\\n\\r\\n— Mówię dlatego, że ciebie i Ligię ścigał gniew Poppei, teraz zaś ona, zajęta własnym nieszczęściem, może poniecha zemsty i łatwiej da się przejednać. Zobaczę ją dziś wieczór i będę z nią mówił.\\r\\n\\r\\n— Dzięki ci. Zwiastujesz mi dobrą nowinę.\\r\\n\\r\\n— A ty się wykąp i spocznij. Usta masz sine i cień z ciebie pozostał.\\r\\n\\r\\nLecz Winicjusz spytał:\\r\\n\\r\\n— Zali nie mówiono, kiedy odbędzie się pierwszy ludus matutinus?\\r\\n\\r\\n— Za dziesięć dni. Ale wezmą pierwej inne więzienia. Im więcej zostanie nam czasu, tym lepiej. Nie wszystko jeszcze stracone.\\r\\n\\r\\nI tak mówiąc, mówił to, w co sam już nie wierzył, wiedział albowiem doskonale, że skoro cezar w odpowiedzi na prośbę Aliturusa znalazł wspaniale brzmiącą odpowiedź, w której porównał się z Brutusem, to dla Ligii nie ma już ratunku. Ukrył też przez litość, co słyszał u Senecjona, że cezar i Tygellin postanowili wybrać dla siebie i dla przyjaciół najpiękniejsze dziewice chrześcijańskie i pohańbić je przed męką, reszta zaś miała być wydana w sam dzień igrzyska pretorianom i bestiariuszom.\\r\\n\\r\\nWiedząc, że Winicjusz w żadnym razie nie zechce przeżyć Ligii, umyślnie krzepił tymczasem nadzieję w jego sercu, naprzód przez współczucie dla niego, a po wtóre, że temu estecie chodziło także i o to, aby Winicjusz, jeśli ma umrzeć, umarł pięknym, nie zaś z twarzą wyniszczoną i sczerniałą od bólu i bezsenności.\\r\\n\\r\\n— Powiem dziś Auguście — rzekł — mniej więcej tak: „Uratuj Ligię dla Winicjusza, a ja uratuję dla ciebie Rufiusa”. I będę o tym myślał naprawdę. Z Ahenobarbem jedno słowo, powiedziane w stosownej chwili, może kogoś uratować lub zgubić. W najgorszym razie zyskamy na czasie.\\r\\n\\r\\n— Dzięki ci — powtórzył Winicjusz.\\r\\n\\r\\n— Najlepiej mi podziękujesz, gdy się pożywisz i spoczniesz. Na Atenę! Odysej w największym nieszczęściu myślał o śnie i jadle. Całą noc spędziłeś pewno w więzieniu.\\r\\n\\r\\n— Nie — odpowiedział Winicjusz. — Chciałem pójść do więzienia teraz, ale jest rozkaz, aby nikogo nie dopuszczano. Dowiedz się ty, Petroniuszu, czy rozkaz jest na dziś tylko, czy aż do dnia igrzysk.\\r\\n\\r\\n— Dowiem się dziś w nocy i jutro rano powiem ci, na jak długo i dlaczego rozkaz został wydany. A teraz, choćby Helios miał ze zmartwienia zejść do kimeryjskich krajów, idę spać, ty zaś naśladuj mnie.\\r\\n\\r\\nI rozeszli się, lecz Winicjusz udał się do biblioteki i począł pisać list do Ligii.\\r\\n\\r\\nGdy skończył, odniósł go sam i wręczył chrześcijańskiemu setnikowi, który natychmiast poszedł z nim do więzienia. Po chwili wrócił z pozdrowieniem od Ligii i z obietnicą, że dziś jeszcze odniesie jej odpowiedź.\\r\\n\\r\\nWinicjusz nie chciał jednak wracać i siadłszy na głazie czekał na list Ligii. Słońce wzbiło się już wysoko na niebie i przez Clivus Argentarius napływały na Forum, jak zwykle, tłumy ludzi. Przekupnie wywoływali swoje towary; wróżbici polecali przechodniom swe usługi; obywatele ciągnęli poważnym krokiem ku rostrom, by słuchać przygodnych mówców lub rozpowiadać sobie wzajemnie najświeższe nowiny. W miarę jak upał dogrzewał coraz silniej, gromady próżniaków chroniły się pod portyki świątyń, spod których wylatywały co chwila z wielkim łopotem skrzydeł całe stada gołębi, rozbłyskując białymi piórami w jasności słonecznej i błękicie.\\r\\n\\r\\nPod nadmiarem światła, pod wpływem gwaru, ciepła i niezmiernego znużenia oczy Winicjusza poczęły się kleić. Monotonne okrzyki chłopców, grających obok w morę, i miarowe kroki żołnierzy kołysały go do snu. Kilkakroć podniósł jeszcze głowę i objął oczyma więzienie, po czym oparł ją o zrąb skalny, westchnął jak dziecko, które usypia po długim płaczu, i usnął.\\r\\n\\r\\nI wnet opadły go widzenia. Zdawało mu się, że wśród nocy niesie na ręku Ligię przez nieznaną winnicę, a przed nim idzie Pomponia Grecyna z kagankiem w ręku i świeci. Jakiś głos, jakby głos Petroniusza, wołał za nim z daleka: „Wróć się!” Lecz on nie zważał na owo wołanie i szedł dalej za Pomponią, póki nie doszli do chaty, w której progu stał Piotr Apostoł. Wówczas on pokazał mu Ligię i rzekł: „Idziemy z areny, panie, ale nie możemy jej obudzić, zbudź ty ją”. Lecz Piotr odpowiedział: „Chrystus sam przyjdzie ją zbudzić!”\\r\\n\\r\\nPotem obrazy poczęły mu się mieszać. Widział przez sen Nerona i Poppeę trzymającą na ręku małego Rufiusa ze skrwawionym czołem, które obmywał Petroniusz, i Tygellina posypującego popiołem stoły zastawione kosztownymi potrawami, i Witeliusza pożerającego owe potrawy, i mnóstwo innych augustianów siedzących przy uczcie. On sam spoczywał przy Ligii; lecz między stołami chodziły lwy, którym z płowych bród ściekała krew. Ligia prosiła go, by ją wyprowadził, a jego ogarnęła bezwładność tak straszna, iż nie mógł się nawet poruszyć. Za czym w widzeniach jego nastał bezwład jeszcze większy i wreszcie wszystko zapadło w ciemność zupełną.\\r\\n\\r\\nZ głębokiego snu zbudził go dopiero żar słoneczny i okrzyki, które rozległy się tuż obok miejsca, na którym siedział. Winicjusz przetarł oczy: ulica roiła się od ludzi, lecz dwaj biegacze, przybrani w żółte tuniki, rozsuwali długimi trzcinami tłum, krzycząc i czyniąc miejsce dla wspaniałej lektyki, którą niosło czterech silnych niewolników egipskich.\\r\\n\\r\\nW lektyce siedział jakiś człowiek przybrany w białe szaty, którego twarzy nie było dobrze widać, albowiem tuż przy oczach trzymał zwój papirusu i odczytywał coś pilnie.\\r\\n\\r\\n— Miejsce dla szlachetnego augustianina! — wołali biegacze.\\r\\n\\r\\nUlica była jednak tak natłoczona, że lektyka musiała się na chwilę zatrzymać. Wówczas augustianin opuścił niecierpliwie zwój papieru i wychylił głowę wołając:\\r\\n\\r\\n— Rozpędzić mi tych nicponiów! Prędzej!\\r\\n\\r\\nNagle, spostrzegłszy Winicjusza, cofnął głowę i podniósł szybko do oczu zwój papieru.\\r\\n\\r\\nA Winicjusz przeciągnął ręką po czole sądząc, że śni jeszcze.\\r\\n\\r\\nW lektyce siedział Chilo.\\r\\n\\r\\nTymczasem biegacze utorowali drogę i Egipcjanie mieli ruszyć naprzód, gdy nagle młody trybun, który w jednej chwili zrozumiał wiele rzeczy przedtem dla niego niezrozumiałych, przybliżył się do lektyki.\\r\\n\\r\\n— Pozdrowienie ci, Chilonie! — rzekł.\\r\\n\\r\\n— Młodzieńcze — odpowiedział z godnością i dumą Grek, usiłując swej twarzy nadać wyraz spokoju, którego w duszy nie miał — witaj, ale mnie nie zatrzymuj, gdyż śpieszę się do przyjaciela mego, szlachetnego Tygellina.\\r\\n\\r\\nA Winicjusz, chwyciwszy za krawędź lektyki, pochylił się ku niemu i patrząc mu wprost w oczy, rzekł zniżonym głosem:\\r\\n\\r\\n— Tyś wydał Ligię?…\\r\\n\\r\\n— Kolosie Memnona! — zawołał z przestrachem Chilo.\\r\\n\\r\\nLecz w oczach Winicjusza nie było groźby, więc strach starego Greka przeszedł szybko. Pomyślał, że jest pod opieką Tygellina i samego cezara, to jest potęg, przed którymi drży wszystko, i że otaczają go silni niewolnicy, a zaś Winicjusz stoi przed nim bezbronny, z wynędzniałą twarzą i postawą zgiętą przez ból.\\r\\n\\r\\nNa tę myśl wróciła mu zuchwałość. Utkwił w Winicjusza swe oczy, okolone czerwonymi obwódkami, i odszepnął:\\r\\n\\r\\n— A ty, gdym umierał z głodu, kazałeś mnie schłostać.\\r\\n\\r\\nNa chwilę umilkli obaj, po czym ozwał się głuchy głos Winicjusza:\\r\\n\\r\\n— Skrzywdziłem cię, Chilonie!…\\r\\n\\r\\nWówczas Grek podniósł głowę i klasnąwszy w palce, co w Rzymie było oznaką lekceważenia i pogardy, odrzekł tak głośno, aby wszyscy mogli go słyszeć:\\r\\n\\r\\n— Przyjacielu, jeśli masz do mnie prośbę, przyjdź do domu mego na Eskwilinie o rannej porze, w której po kąpieli przyjmuję gości i klientów.\\r\\n\\r\\nI skinął ręką, a na ów znak Egipcjanie podnieśli lektykę, niewolnicy zaś, przybrani w żółte tuniki, poczęli wołać machając trzcinami:\\r\\n\\r\\n— Miejsce dla lektyki szlachetnego Chilona Chilonidesa! Miejsce! Miejsce!…\\r\\n\\r\\n\\r\\n\\r\\nRozdział pięćdziesiąty piąty\\r\\n\\r\\nLigia w długim, pośpiesznie pisanym liście żegnała na zawsze Winicjusza. Wiadomo jej było, że do więzienia nie wolno już nikomu przychodzić i że będzie mogła widzieć Winicjusza dopiero z areny. Toteż prosiła go, by dowiedział się, kiedy przypadnie ich kolej, i by był na igrzysku, albowiem chciała raz jeszcze zobaczyć go za życia. W liście jej nie znać było bojaźni. Pisała, że i ona, i inni tęsknią już do areny, na której znajdą wyzwolenie z więzienia. Spodziewając się przyjazdu Pomponii i Aulusa, błagała, by przyszli i oni. W każdym jej słowie widać było uniesienie i to oderwanie się od życia, w którym żyli wszyscy uwięzieni, a zarazem niezachwianą wiarę, że obietnice spełnić się muszą za grobem. „Czy Chrystus (pisała) teraz, czy po śmierci mnie wyzwoli, On ci obiecał mnie przez usta Apostoła, a więc ja twoja”. I zaklinała go, by jej nie żałował i nie dał się opanować bólowi. Śmierć nie była dla niej rozerwaniem ślubów. Z ufnością dziecka upewniała Winicjusza, że zaraz po męce w arenie powie Chrystusowi, iż w Rzymie został jej narzeczony, Marek, który tęskni po niej całym sercem. I myślała, że może Chrystus pozwoli wrócić na chwilę jej duszy do niego, aby mu powiedzieć, że żyje, że męki nie pamięta i że jest szczęśliwa. Cały jej list tchnął szczęściem i ogromną nadzieją. Była w nim tylko jedna prośba związana ze sprawami ziemi, aby Winicjusz zabrał ze spoliarium jej ciało i pochował ją jako swoją żonę w grobowcu, w którym sam niegdyś miał spocząć.\\r\\n\\r\\nOn czytał ów list z rozdartą duszą, ale zarazem zdało mu się niepodobieństwem, aby Ligia mogła zginąć pod kłami dzikich zwierząt i aby Chrystus nie zlitował się nad nią. Jednakże w tym właśnie tkwiła nadzieja i ufność. Wróciwszy do domu odpisał, że będzie przychodził codziennie pod mury Tullianum czekać, póki Chrystus nie skruszy murów i nie odda mu jej. Nakazał wierzyć jej, że On może mu ją oddać nawet z cyrku, że Wielki Apostoł błaga Go o to i że chwila wyzwolenia jest bliska. Nawrócony centurion miał odnieść jej ów list nazajutrz.\\r\\n\\r\\nLecz gdy Winicjusz przyszedł następnego dnia pod więzienie, setnik, opuściwszy szereg, zbliżył się do niego pierwszy i rzekł:\\r\\n\\r\\n— Posłuchaj mnie, panie. Chrystus, który cię doświadczył, okazał ci łaskę swoją. Dzisiejszej nocy przyszli wyzwoleńcy cezara i prefekta, aby wybrać im dziewice chrześcijańskie na pohańbienie; pytali się o oblubienicę twoją, lecz Pan nasz zesłał na nią gorączkę, na którą umierają więźnie w Tullianum, i poniechali jej. Wczoraj wieczór była już nieprzytomna i niech będzie błogosławione imię Zbawiciela, albowiem ta choroba, która ją ocaliła od hańby, może ją ocalić i od śmierci.\\r\\n\\r\\nWinicjusz oparł dłoń na naramienniku żołnierza, aby nie upaść, ów zaś mówił dalej:\\r\\n\\r\\n— Dziękuj miłosierdziu Pana. Linusa porwali i położyli na męki, ale widząc, że kona, oddali go. Może i tobie oddadzą ją teraz, a Chrystus wróci jej zdrowie.\\r\\n\\r\\nMłody trybun pozostał jeszcze chwilę ze spuszczoną głową, po czym podniósł ją i rzekł cicho:\\r\\n\\r\\n— Tak jest, setniku. Chrystus, który wybawił ją od hańby, wybawi ją od śmierci.\\r\\n\\r\\nI dosiedziawszy pod murem więzienia do wieczora, wrócił do domu, aby wysłać swoich ludzi po Linusa i kazać go przenieść do jednej ze swoich willi podmiejskich.\\r\\n\\r\\nJednakże Petroniusz dowiedziawszy się o wszystkim postanowił działać jeszcze. Poprzednio był już u Augusty, teraz zaś udał się do niej po raz drugi. Zastał ją u łoża małego Rufiusa. Dziecko z rozbitą głową majaczyło w gorączce, matka zaś ratowała je z rozpaczą i zgrozą w sercu, myśląc, że jeśli je uratuje, to może tylko po to, aby wkrótce straszniejszą zginęło śmiercią.\\r\\n\\r\\nZajęta wyłącznie swoim bólem, nie chciała nawet słuchać o Winicjuszu i Ligii, lecz Petroniusz przeraził ją. „Obraziłaś — rzekł jej — nowe nieznane bóstwo. Ty, Augusto, czcisz podobno hebrajskiego Jehowę, ale chrześcijanie utrzymują, że Chrystus jest jego synem, pomyśl więc, czy cię nie ściga gniew ojca. Kto wie, czy to, co się stało, nie jest ich zemstą i czy życie Rufiusa nie zależy od tego, jak postąpisz”.\\r\\n\\r\\n— Co chcesz, abym uczyniła? — spytała z przestrachem Poppea.\\r\\n\\r\\n— Przebłagaj zgniewane bóstwo.\\r\\n\\r\\n— Jak?\\r\\n\\r\\n— Ligia jest chora. Wpłyń na cezara lub Tygellina, żeby ją wydano Winicjuszowi.\\r\\n\\r\\nA ona spytała z rozpaczą:\\r\\n\\r\\n— Czy ty myślisz, że ja mogę?\\r\\n\\r\\n— Więc możesz co innego. Jeśli Ligia wyzdrowieje, musi iść na śmierć. Idź do świątyni Westy i zażądaj, aby virgo magna znalazła się wypadkiem koło Tullianum w chwili, gdy będą wyprowadzali więźniów na śmierć, i rozkazała uwolnić tę dziewczynę. Wielka westalka nie odmówi ci tego.\\r\\n\\r\\n— A jeśli Ligia umrze z gorączki?\\r\\n\\r\\n— Chrześcijanie mówią, że Chrystus jest mściwy, ale sprawiedliwy: być może, że przebłagasz go chęcią samą.\\r\\n\\r\\n— Niech mi da jaki znak, że ocali Rufiusa.\\r\\n\\r\\nPetroniusz wzruszył ramionami.\\r\\n\\r\\n— Ja nie przychodzę jako jego poseł, o boska; mówię ci tylko: bądź lepiej w zgodzie ze wszystkimi bóstwami rzymskimi i obcymi.\\r\\n\\r\\n— Pójdę! — rzekła złamanym głosem Poppea.\\r\\n\\r\\nPetroniusz odetchnął głęboko.\\r\\n\\r\\n„Nareszcie coś wskórałem!” — pomyślał.\\r\\n\\r\\nI wróciwszy do Winicjusza rzekł mu:\\r\\n\\r\\n— Proś swego Boga, by Ligia nie umarła na gorączkę, bo jeśli nie umrze, to wielka westalka rozkaże ją uwolnić. Sama Augusta będzie ją o to prosiła.\\r\\n\\r\\nWinicjusz popatrzył na niego oczyma, w których błyszczała gorączka, i odpowiedział:\\r\\n\\r\\n— Ją uwolni Chrystus.\\r\\n\\r\\nA Poppea, która dla ocalenia Rufiusa gotowa była palić hekatomby wszystkim bogom świata, tegoż jeszcze wieczora udała się na Forum do westalek, powierzywszy opiekę nad chorym dzieckiem wiernej piastunce Sylwii, która i ją samą wyniańczyła.\\r\\n\\r\\nLecz na Palatynie wyrok na dziecko był już wydany. Zaledwie bowiem lektyka cesarzowej znikła za Wielką Bramą, do komnaty, w której spoczywał mały Rufius, weszli dwaj wyzwoleńcy cezara, z których jeden rzucił się na starą Sylwię i zatkał jej usta, drugi zaś, chwyciwszy miedziany posążek Sfinksa, ogłuszył ją pierwszym uderzeniem.\\r\\n\\r\\nPo czym zbliżyli się do Rufiusa. Trawiony gorączką i bezprzytomny chłopak nie zdając sobie sprawy, co dzieje się koło niego, uśmiechał się do nich i mrużył swe śliczne oczy, jakby usiłował ich rozpoznać. Lecz oni zdjąwszy z niańki pas, zwany cingulum, zadzierzgnęli mu go koło szyi i poczęli zaciskać. Dziecko, zawoławszy raz matki, skonało łatwo. Za czym owinęli je w prześcieradło i siadłszy na przygotowane konie pośpieszyli aż do Ostii, gdzie wrzucili ciało w morze.\\r\\n\\r\\nPoppea nie zastawszy wielkiej dziewicy, która wraz z innymi westalkami była u Watyniusza, wróciła wkrótce na Palatyn. Znalazłszy puste łoże i zastygłe ciało Sylwii, zemdlała, a gdy ją otrzeźwiono, poczęła krzyczeć i dzikie jej krzyki rozlegały się przez noc całą i dzień następny.\\r\\n\\r\\nLecz trzeciego dnia cezar kazał jej przyjść na ucztę, więc przybrawszy się w ametystową tunikę, przyszła i siedziała z kamienną twarzą, złotowłosa, milcząca, cudna i złowroga jak anioł śmierci.\\r\\n\\r\\n\\r\\n\\r\\nRozdział pięćdziesiąty szósty\\r\\n\\r\\nZanim Flawiusze wznieśli Koloseum, amfiteatra w Rzymie budowano przeważnie z drzewa, toteż wszystkie niemal spłonęły w czasie pożaru. Nero jednak dla wyprawienia przyobiecanych igrzysk kazał wznieść kilka, a między nimi jeden olbrzymi, na który zaraz po ugaszeniu ognia poczęto sprowadzać morzem i Tybrem potężne pnie drzew, wyciętych na stokach Atlasu. Ponieważ igrzyska wspaniałością i liczbą ofiar miały przejść wszystkie poprzednie, dodano więc obszerne pomieszczenia dla ludzi i zwierząt. Tysiące rzemieślników pracowało nad budową dniem i nocą. Budowano i ozdabiano bez wytchnienia. Lud opowiadał sobie cuda o oparciach wykładanych brązem, bursztynem, kością słoniową, perłowcem i skorupnikiem zamorskich żółwiów. Biegnące wzdłuż siedzeń kanały, napełnione lodowatą wodą z gór, miały utrzymywać w budynku chłód przyjemny, nawet w czasie największych upałów. Olbrzymie purpurowe velarium zabezpieczało od promieni słonecznych. Między rzędami siedzeń ustawiono kadzielnice do palenia wonności arabskich; w górze pomieszczono przyrządy do skrapiania widzów rosą szafranową i werweną. Słynni budowniczowie, Sewerus i Ceder, wysilili całą swą wiedzę, by wznieść amfiteatr niezrównany, a zarazem mogący pomieścić taką liczbę ciekawych, jakiej dotąd żaden ze znanych nie mógł pomieścić.\\r\\n\\r\\nToteż w dniu, w którym miał rozpocząć się ludus matutinus, tłumy gawiedzi czekały od świtu na otwarcie wrót, wsłuchując się z lubością w ryk lwów, chrapliwe beczenie panter i wycie psów. Zwierzętom nie dawano jeść od dwóch dni, a natomiast przesuwano przed nimi zakrwawione kawały mięsa, by tym bardziej pobudzić w nich wściekłość i głód. Chwilami też zrywała się taka burza dzikich głosów, że ludzie stojący przed cyrkiem nie mogli rozmawiać, a wrażliwsi bledli ze strachu. Lecz wraz ze wschodem słońca zabrzmiały w obrębie cyrku pieśni donośne, ale spokojne, których słuchano ze zdziwieniem, powtarzając sobie wzajem: „Chrześcijanie! Chrześcijanie!” Jakoż mnogie ich zastępy sprowadzono do amfiteatru jeszcze w nocy i nie z jednego tylko więzienia, jak był pierwotny zamiar, ale ze wszystkich po trochu. Wiedziano w tłumie, że widowiska pociągną się przez całe tygodnie i miesiące, ale spierano się, czy z tą częścią chrześcijan, która była przeznaczona na dziś, zdołają skończyć w ciągu jednego dnia. Głosy męskie, kobiece i dziecinne, śpiewające pieśń poranną, były tak liczne, iż znawcy utrzymywali, że choćby po sto i dwieście ciał wysyłano naraz, zwierzęta zmęczą się, nasycą i do wieczora nie potrafią wszystkich porozrywać. Inni twierdzili, że zbyt wielka liczba ofiar, występujących jednocześnie na arenie, rozrywa uwagę i nie pozwala lubować się jak należy widowiskiem. W miarę jak zbliżała się chwila otwarcia korytarzy prowadzących do wnętrza, zwanych vomitoriami, lud ożywiał się, rozweselał i spierał o rozmaite tyczące widowiska rzeczy. Poczęły się tworzyć stronnictwa, podnoszące większą sprawność lwów lub tygrysów w rozdzieraniu ludzi. Tu i ówdzie czyniono zakłady. Inni jednak rozprawiali o gladiatorach, którzy mieli wystąpić przed chrześcijanami na arenie, i znów tworzyły się stronnictwa to Samnitów, to Galów, to Mirmilonów, to Traków, to sieciarzy. Wczesnym rankiem większe lub mniejsze ich oddziały poczęły pod przywództwem mistrzów, zwanych lanistami, napływać do amfiteatru. Nie chcąc się utrudzać przed czasem, szli bez zbroi, często zupełnie nadzy, często z zielonymi gałęziami w ręku lub uwieńczeni w kwiaty, młodzi, piękni w świetle porannym i pełni życia. Ciała ich błyszczące od oliwy, potężne, jakby wykowane w marmurze, wprawiały w zachwyt rozmiłowany w kształtach lud. Wielu z nich znano osobiście i co chwila rozlegały się okrzyki: „Witaj, Furnius! Witaj, Leo! Witaj, Maksymus! Witaj, Diomedes!” Młode dziewczęta wznosiły ku nim oczy pełne miłości, oni zaś upatrywali, gdzie która najpiękniejsza, i odzywali się do nich żartobliwymi słowami, jakby żadna troska nie ciążyła nad nimi, przesyłając całusy lub wołając: „Obejmij, nim śmierć obejmie!” Po czym znikali w bramach, z których wielu nie miało już wyjść więcej. Lecz coraz nowe pochody rozrywały uwagę tłumów. Za gladiatorami szli mastygoforowie, to jest ludzie zbrojni w bicze, których obowiązkiem było smagać i podniecać walczących. Potem muły ciągnęły w stronę spoliarium całe szeregi wozów, na których poukładane były stosy drewnianych trumien. Na ten widok cieszył się lud, wnioskując z ich liczby o ogromie widowiska.\\r\\n\\r\\nZa czym ciągnęli ludzie, którzy mieli dobijać rannych, przebrani tak, aby każdy podobny był do Charona lub do Merkurego, za czym ludzie pilnujący porządku w cyrku, rozdający siedzenia, za czym niewolnicy do roznoszenia potraw i chłodników, a wreszcie pretorianie, których każdy cezar zawsze miewał w amfiteatrze pod ręką.\\r\\n\\r\\nOtworzono wreszcie vomitoria i tłumy runęły do środka. Lecz takie było mnóstwo zgromadzonych, że płynęli i płynęli przez całe godziny, aż dziwno było, że amfiteatr może tak nieprzeliczoną czerń pochłonąć. Ryki zwierząt, czujących wyziewy ludzkie, wzmogły się jeszcze. Lud huczał w cyrku przy zajmowaniu miejsc jak fala w czasie burzy.\\r\\n\\r\\nPrzybył na koniec prefekt miasta w otoczeniu wigilów, a po nim nieprzerwanym już łańcuchem poczęły się zmieniać lektyki senatorów, konsulów, pretorów, edylów, urzędników publicznych i pałacowych, starszyzny pretoriańskiej, patrycjuszów i wykwintnych kobiet. Niektóre lektyki poprzedzali liktorowie, niosący siekiery wśród pęku rózg, inne tłumy niewolników. W słońcu migotały złocenia lektyk, białe i różnobarwne suknie, pióra, zausznice, klejnoty, stal toporów. Z cyrku dochodziły okrzyki, jakimi lud witał potężnych dostojników. Od czasu do czasu przybywały jeszcze niewielkie oddziały pretorianów.\\r\\n\\r\\nLecz kapłani z rozmaitych świątyń przybyli nieco później, a za nimi dopiero niesiono święte dziewice Westy, które poprzedzali liktorowie. Z rozpoczęciem widowiska czekano już tylko na cezara, który też nie chcąc narażać ludu na zbyt długie oczekiwanie i pragnąc ująć go sobie pośpiechem, przybył niebawem w towarzystwie Augusty i augustianów.\\r\\n\\r\\nPetroniusz przybył między augustianami, mając w swej lektyce Winicjusza. Ów wiedział, że Ligia jest chora i bezprzytomna, ale ponieważ w ostatnich dniach dostęp do więzienia był jak najsurowiej strzeżony, ponieważ dawne straże zastąpiono nowymi, którym nie wolno było rozmawiać ze stróżami, jak również udzielać najmniejszych wiadomości tym, którzy przychodzili pytać o więźniów, nie był więc pewien, czy nie ma jej między ofiarami przeznaczonymi na pierwszy dzień widowiska. Dla lwów mogli wysłać i chorą, choćby bezprzytomną. Ale ponieważ ofiary miały być poobszywane w skóry zwierząt i wysyłane całymi gromadami na arenę, przeto nikt z widzów nie mógł sprawdzić, czy jedna więcej lub mniej znajduje się między nimi, i nikt żadnej rozpoznać. Stróże i cała służba amfiteatru była przekupiona, z bestiariuszami stanął zaś układ, że ukryją Ligię w jakimś ciemnym zakątku amfiteatru, a nocą wydadzą ją w ręce pewnego Winicjuszowego dzierżawcy, który natychmiast wywiezie ją w Góry Albańskie. Petroniusz, przypuszczony do tajemnicy, radził Winicjuszowi, by otwarcie udał się z nim do amfiteatru i dopiero przy wejściu wymknął się w tłoku i pośpieszył do lochów, gdzie dla uniknięcia możliwych pomyłek osobiście miał wskazać stróżom Ligię.\\r\\n\\r\\nStróże puścili go małymi drzwiczkami, którymi wychodzili sami. Jeden z nich, imieniem Syrus, poprowadził go natychmiast do chrześcijan. Po drodze rzekł:\\r\\n\\r\\n— Nie wiem, panie, czy znajdziesz, czego szukasz. My dopytywaliśmy się o dziewicę imieniem Ligia, nikt jednak nie dał nam odpowiedzi, ale być może, iż nie ufają nam.\\r\\n\\r\\n— Dużo ich jest? — pytał Winicjusz.\\r\\n\\r\\n— Wielu musi, panie, pozostać na jutro.\\r\\n\\r\\n— Czy są chorzy między nimi?\\r\\n\\r\\n— Takich, którzy by nie mogli ustać na nogach, nie masz.\\r\\n\\r\\nTo rzekłszy Syrus otworzył drzwi i weszli jakby do ogromnej izby, ale niskiej i ciemnej, światło bowiem przychodziło do niej jedynie przez zakratowane otwory, oddzielające ją od areny. Winicjusz z początku nie mógł nic dojrzeć, słyszał tylko w izbie szmer głosów i okrzyki ludu, dochodzące z amfiteatru. Lecz po chwili, gdy oczy jego przywykły do zmroku, ujrzał całe gromady dziwacznych istot, podobnych do wilków i niedźwiedzi. Byli to chrześcijanie, poobszywani w skóry zwierząt. Jedni z nich stali, drudzy modlili się klęcząc. Tu i ówdzie z długich włosów, spływających po skórze, można było odgadnąć, że ofiara jest kobietą. Matki, podobne do wilczyc, nosiły na ręku również kosmato obszyte dzieci. Lecz spod skór wychylały się twarze jasne, oczy w mroku połyskiwały radością i gorączką. Widocznym było, że większą część tych ludzi opanowała jedna myśl, wyłączna i zaziemska, która jeszcze za życia znieczuliła ich na wszystko, co się koło nich dziać i co ich spotkać mogło. Niektórzy, zapytywani o Ligię przez Winicjusza, patrzyli nań oczyma jakby zbudzonymi ze snu, nie odpowiadając na pytania; inni uśmiechali się do niego kładąc palce na ustach lub wskazując na żelazne kraty, przez które wchodziły jasne snopy blasku. Dzieci tylko płakały gdzieniegdzie, przestraszone rykiem bestii, wyciem psów, wrzaskiem ludu i podobnymi do zwierząt postaciami własnych rodziców. Winicjusz, idąc obok stróża Syrusa, patrzył w twarze, szukał, rozpytywał, chwilami potykał się o ciała tych, którzy pomdleli z natłoku, zaduchu i gorąca, i przeciskał się dalej w ciemną głąb izby, która zdawała się być tak obszerną jak cały amfiteatr.\\r\\n\\r\\nLecz nagle zatrzymał się, albowiem zdawało mu się, że w pobliżu kraty ozwał się jakiś znajomy mu głos. Posłuchawszy przez chwilę, zawrócił i przecisnąwszy się przez tłum, stanął blisko. Snop światła padał na głowę mówiącego i w blasku tym Winicjusz rozpoznał spod wilczej skóry wychudłą i nieubłaganą twarz Kryspa.\\r\\n\\r\\n— Żałujcie za grzechy wasze — mówił Kryspus — bo oto chwila zaraz nadejdzie. Ale kto myśli, że samą śmiercią okupi winy, ten nowy grzech popełnia i strącony będzie w ogień wieczny. Każdym grzechem waszym, któryście za życia popełnili, odnawialiście mękę Pana, jakże więc śmiecie mniemać, by ta, która was czeka, mogła tamtą okupić? Jednaką śmiercią pomrą dziś sprawiedliwi i grzeszni, ale Pan swoich odróżni. Biada wam, albowiem kły lwów podrą ciała wasze, ale nie podrą win waszych ni waszego rachunku z Bogiem. Pan okazał dość miłosierdzia, gdy pozwolił na krzyż się przybić, ale odtąd będzie tylko sędzią, który żadnej winy bez kary nie zostawi. Więc którzyście myśleli, iż męką zgładzicie grzechy wasze, bluźniliście przeciw sprawiedliwości Boskiej i tym głębiej będziecie pogrążeni. Skończyło się miłosierdzie, a przyszedł czas gniewu Bożego. Oto za chwilę staniecie przed strasznym sądem, wobec którego zaledwie cnotliwy się ostoi. Żałujcie za grzechy, albowiem otwarte są czeluści piekielne, i biada wam, mężowie i żony, biada, rodzice i dzieci!\\r\\n\\r\\nI wyciągnąwszy kościste dłonie trząsł nimi nad pochylonymi głowami, nieustraszony, ale też i nieubłagany nawet wobec śmierci, na którą za chwilę pójść mieli wszyscy owi skazańcy. Po jego słowach ozwały się głosy: „Żałujmy za grzechy nasze!” , po czym zapadło milczenie i słychać było tylko płacz dzieci i uderzenia rąk o piersi. Winicjuszowi zaś krew ścięła się w żyłach. On, który całą nadzieję złożył w miłosierdziu Chrystusa, usłyszał teraz, że nadszedł dzień gniewu i że miłosierdzia nie zjedna nawet śmierć na arenie. Przez głowę przebiegła mu wprawdzie jasna i szybka jak błyskawica myśl, że Piotr Apostoł inaczej przemówiłby do tych mających umrzeć, niemniej jednak groźne, pełne fanatyzmu słowa Kryspa i ta ciemna izba z kratami, za którymi było pole męki, i bliskość jej, i natłok ofiar przybranych już na śmierć napełniły mu duszę zgrozą i przerażeniem. Wszystko to razem wzięte wydało mu się straszne i stokroć okropniejsze niż najkrwawsze bitwy, w których brał udział. Zaduch i żar poczęły go dusić. Pot zimny wystąpił mu na czoło. Chwyciła go obawa, że zemdleje jak ci, o których ciała potykał się czyniąc poszukiwania w głębi izby, więc gdy pomyślał jeszcze, że lada chwila mogą otworzyć kraty, począł wołać głośno Ligii i Ursusa, w nadziei, że jeśli nie oni, to ktoś znający ich mu odpowie.\\r\\n\\r\\nJakoż natychmiast jakiś człowiek, przybrany za niedźwiedzia, pociągnął go za togę i rzekł:\\r\\n\\r\\n— Panie, zostali w więzieniu. Mnie ostatniego wyprowadzono i widziałem ją chorą na łożu.\\r\\n\\r\\n— Kto jesteś? — spytał Winicjusz.\\r\\n\\r\\n— Fossor, w którego chacie Apostoł chrzcił cię, panie. Uwięziono mnie przed trzema dniami, a dziś już umrę.\\r\\n\\r\\nWinicjusz odetchnął. Wchodząc tu, życzył sobie znaleźć Ligię, obecnie zaś gotów był dziękować Chrystusowi, że jej tu nie ma, i w tym widzieć znak Jego miłosierdzia.\\r\\n\\r\\nTymczasem fossor pociągnął go jeszcze raz za togę i rzekł:\\r\\n\\r\\n— Pamiętasz, panie, że to ja zaprowadziłem cię do Korneliuszowej winnicy, gdzie w szopie nauczał Apostoł?\\r\\n\\r\\n— Pamiętam — odpowiedział Winicjusz.\\r\\n\\r\\n— Widziałem go później na dzień przedtem, nim mnie uwięzili. Pobłogosławił mi i mówił, iż przyjdzie do amfiteatru przeżegnać ginących. Chciałbym na niego patrzeć w chwili śmierci i widzieć znak krzyża, bo wówczas łatwiej mi będzie umrzeć, więc jeśli wiesz, panie, gdzie on jest, to mi powiedz.\\r\\n\\r\\nWinicjusz zniżył głos i odrzekł:\\r\\n\\r\\n— Jest między ludźmi Petroniusza, przebrany za niewolnika. Nie wiem, gdzie wybrali miejsce, ale wrócę do cyrku i zobaczę. Ty patrz na mnie, gdy wyjdziecie na arenę, ja zaś podniosę się i zwrócę głowę w ich stronę. Wówczas go odnajdziesz oczyma.\\r\\n\\r\\n— Dzięki ci, panie, i pokój z tobą.\\r\\n\\r\\n— Niech ci Zbawiciel będzie miłościw.\\r\\n\\r\\n— Amen.\\r\\n\\r\\nWinicjusz wyszedł z cuniculum i udał się do amfiteatru, gdzie miał miejsce obok Petroniusza, wśród innych augustianów.\\r\\n\\r\\n— Jest? — zapytał go Petroniusz.\\r\\n\\r\\n— Nie ma jej. Została w więzieniu.\\r\\n\\r\\n— Słuchaj, co mi jeszcze przyszło na myśl, ale słuchając patrz na przykład na Nigidię, aby się zdawało, że rozmawiamy o jej uczesaniu… Tygellinus i Chilo spoglądają na nas w tej chwili… Słuchaj więc: niech Ligię nocą włożą w trumnę i wyniosą z więzienia, jako umarłą, reszty się domyślasz.\\r\\n\\r\\n— Tak — odpowiedział Winicjusz.\\r\\n\\r\\nDalszą rozmowę przerwał im Tuliusz Senecjo, który pochyliwszy się ku nim, rzekł:\\r\\n\\r\\n— Nie wiecie, czy chrześcijanom dadzą broń?\\r\\n\\r\\n— Nie wiemy — odpowiedział Petroniusz.\\r\\n\\r\\n— Wolałbym, gdyby ją dali — mówił Tuliusz — inaczej arena zbyt prędko staje się podobna do jatek rzeźniczych. Ale co za przepyszny amfiteatr!\\r\\n\\r\\nRzeczywiście, widok był wspaniały. Niższe siedzenia, nabite togami, bielały jak śnieg. W wyzłoconym podium siedział cezar w diamentowym naszyjniku, ze złotym wieńcem na głowie, obok niego piękna i posępna Augusta, obok po obu stronach westalki, wielcy urzędnicy, senatorowie w bramowanych płaszczach, starszyzna wojskowa w błyszczących zbrojach, słowem, wszystko, co w Rzymie było potężne, świetne i bogate. W dalszych rzędach siedzieli rycerze, a wyżej czerniało kręgiem morze głów ludzkich, nad którymi od słupa do słupa zwieszały się girlandy, uwite z róż, lilii, sasanek, bluszczu i winogradu.\\r\\n\\r\\nLud rozmawiał głośno, nawoływał się, śpiewał, chwilami wybuchał śmiechem nad jakimś dowcipnym słowem, które przesyłano sobie z rzędu do rzędu, i tupał z niecierpliwości, by przyśpieszyć widowisko.\\r\\n\\r\\nWreszcie tupanie stało się podobne do grzmotów i nieustające. Wówczas prefekt miasta, który poprzednio już był ze świetnym orszakiem objechał arenę, dał znak chustką, na który w amfiteatrze odpowiedziało powszechne: „Aaa!…”, wyrwane z tysiąców piersi.\\r\\n\\r\\nZwykle widowisko rozpoczynało się od łowów na dzikiego zwierza, w których celowali rozmaici barbarzyńcy z północy i południa, tym razem jednak zwierząt miało być aż nadto, rozpoczęto więc od andabatów, to jest od ludzi przybranych w hełmy bez otworów na oczy, a zatem bijących się na oślep. Kilkunastu ich, wyszedłszy naraz na arenę, poczęło machać mieczami w powietrzu; mastygoforowie za pomocą długich wideł posuwali jednych ku drugim, aby mogło przyjść do spotkania. Wykwintniejsi widzowie patrzyli obojętnie i z pogardą na podobne widowisko, lecz lud bawił się niezgrabnymi ruchami szermierzy, gdy zaś trafiało się, że spotykali się plecami, wybuchał głośnym śmiechem, wołając: „W prawo!”, „W lewo!”, „Wprost!”, i często myląc umyślnie przeciwników.\\r\\n\\r\\nKilka par sczepiło się jednak i walka poczynała być krwawą. Zawziętsi zapaśnicy rzucali tarcze i podając sobie lewe ręce, aby nie rozłączyć się więcej, prawymi walczyli na zabój. Kto padł, podnosił palce do góry, błagając tym znakiem litości, lecz na początku widowiska lud zwykle domagał się śmierci ranionych, zwłaszcza gdy chodziło o andabatów, którzy mając twarze zakryte pozostawali mu nie znani. Z wolna liczba walczących zmniejszała się coraz bardziej, a gdy wreszcie pozostało dwóch tylko, popchnięto ich ku sobie tak, że spotkawszy się padli obaj na piasek i zakłuli się na nim wzajemnie. Wówczas, wśród okrzyków: „Dokonano!” — posługacze uprzątnęli trupy, pacholęta zaś zagrabiły krwawe ślady na arenie i potrząsnęły ją listkami szafranu.\\r\\n\\r\\nTeraz miała nastąpić poważniejsza walka, budząca zaciekawienie nie tylko motłochu, ale i ludzi wykwintnych, w czasie której młodzi patrycjusze czynili nieraz ogromne zakłady, zgrywając się częstokroć do nitki. Wraz też zaczęły krążyć z rąk do rąk tabliczki, na których wypisywano imiona ulubieńców, a zarazem ilość sestercji, jaką każdy stawiał za swoim wybranym. Spectati, to jest zapaśnicy, którzy występowali już na arenie i odnosili na niej zwycięstwa, zyskiwali najwięcej zwolenników, lecz między grającymi byli i tacy, którzy stawiali znaczne sumy na gladiatorów nowych i całkiem nie znanych, w tej nadziei, że na wypadek ich zwycięstwa zagarną olbrzymie zyski. Zakładał się sam cezar i kapłani, i westalki, i senatorowie, i rycerze, i lud. Ludzie z gminu, gdy zbrakło im pieniędzy, stawiali często w zakład własną wolność. Czekano też z biciem serca, a nawet i trwogą, na ukazanie się szermierzy i niejeden czynił głośne śluby bogom, by zjednać ich opiekę dla swego ulubieńca.\\r\\n\\r\\nJakoż gdy ozwały się przeraźliwe odgłosy trąb, w amfiteatrze uczyniła się cisza oczekiwania. Tysiące oczu zwróciło się ku wielkim wrzeciądzom, do których zbliżył się człowiek przybrany za Charona i wśród ogólnego milczenia trzykrotnie zastukał w nie młotem, niby wywołując na śmierć tych, którzy byli za nimi ukryci. Po czym otworzyły się z wolna obie połowy bramy, ukazując czarną czeluść, z której poczęli wysypywać się na jasną arenę gladiatorowie. Szli oddziałami po dwudziestu pięciu ludzi, osobno Trakowie, osobno Mirmilonowie, Samnici, Galowie, wszyscy ciężko zbrojni, a wreszcie retiarii, dzierżący w jednym ręku sieć, w drugim trójząb. Na ich widok tu i ówdzie zerwały się po ławkach oklaski, które wkrótce zmieniły się w jedną ogromną i przeciągłą burzę. Od góry do dołu widać było rozpalone twarze, klaszczące dłonie i otwarte usta, z których wyrywały się okrzyki. Oni zaś okrążyli całą arenę krokiem równym i sprężystym, migocąc orężem i bogatymi zbrojami, po czym zatrzymali się przed cesarskim podium dumni, spokojni i świetni. Przeraźliwy głos rogu uciszył oklaski, a wówczas zapaśnicy wyciągnęli w górę prawice i wznosząc oczy i głowy ku cesarzowi, poczęli wołać, a raczej śpiewać przeciągłymi głosami:\\r\\n\\r\\n\\r\\nAve, caesar imperator!\\r\\nMorituri te salutant!\\r\\n\\r\\nZa czym rozsunęli się szybko, zajmując osobne miejsca na okręgu areny. Mieli na siebie uderzać całymi oddziałami, lecz pierwej dozwolono słynniejszym szermierzom stoczyć ze sobą szereg pojedynczych walk, w których najlepiej okazywała się siła, zręczność i odwaga przeciwników. Jakoż wnet spomiędzy „Galów” wysunął się zapaśnik, znany dobrze miłośnikom amfiteatru pod imieniem „Rzeźnika” (Lanio), zwycięzca w wielu igrzyskach. W wielkim hełmie na głowie i pancerzu, opinającym z przodu i z tyłu jego potężną pierś, wyglądał w blasku na żółtej arenie jak olbrzymi błyszczący żuk. Nie mniej słynny retiarius, Kalendio, wystąpił przeciw niemu.\\r\\n\\r\\nMiędzy widzami poczęto się zakładać:\\r\\n\\r\\n— Pięćset sestercji za Galem!\\r\\n\\r\\n— Pięćset za Kalendiem!\\r\\n\\r\\n— Na Herkulesa! Tysiąc!\\r\\n\\r\\n— Dwa tysiące!\\r\\n\\r\\nTymczasem Gal doszedłszy do środka areny, począł się znów cofać z nastawionym mieczem i zniżając głowę przypatrywał się uważnie przez otwory w przyłbicy przeciwnikowi, lekki zaś, o ślicznych posągowych kształtach retiarius, całkiem nagi, prócz przepaski w biodrach, okrążał szybko ciężkiego nieprzyjaciela, machając z wdziękiem siecią, pochylając lub podnosząc trójząb i śpiewając zwykłą pieśń „sieciarzy”:\\r\\n\\r\\n\\r\\nNie chcę ciebie, ryby szukam,\\r\\nCzemu zmykasz, Galu?\\r\\n\\r\\nLecz Gal nie zmykał, po chwili bowiem zatrzymał się i stanąwszy w miejscu, począł obracać się tylko nieznacznym ruchem, tak aby zawsze mieć z przodu nieprzyjaciela. W jego postaci i potwornie wielkiej głowie było teraz coś strasznego. Widzowie rozumieli doskonale, że to ciężkie, zakute w miedź ciało zbiera się do nagłego rzutu, który może walkę rozstrzygnąć. Sieciarz tymczasem to przyskakiwał do niego, to odskakiwał, czyniąc swymi potrójnymi widłami ruchy tak szybkie, że wzrok ludzki z trudnością mógł za nimi podążyć. Dźwięk zębów o tarczę rozległ się kilkakrotnie, lecz Gal ani się zachwiał, dając tym świadectwo olbrzymiej swej siły. Cała jego uwaga zdawała się być skupioną nie na trójząb, ale na sieć, która krążyła ustawicznie nad jego głową jak ptak złowrogi. Widzowie, zatrzymawszy oddech w piersi, śledzili mistrzowską grę gladiatorów. Lanio, upatrzywszy chwilę, runął wreszcie na przeciwnika, ów zaś z równą szybkością przemknął się pod jego mieczem i wzniesionym ramieniem, wyprostował się i rzucił siecią.\\r\\n\\r\\nGal, zwróciwszy się na miejscu, zatrzymał ją tarczą, po czym rozskoczyli się obaj. W amfiteatrze zagrzmiały okrzyki: „Macte!” — w niższych zaś rzędach poczęto robić nowe zakłady. Sam cezar, który z początku rozmawiał z westalką Rubrią i nie bardzo dotąd zważał na widowisko, zwrócił głowę ku arenie.\\r\\n\\r\\nOni zaś poczęli znów walczyć tak wprawnie i z taką dokładnością w ruchach, iż chwilami wydawało się, że chodzi im nie o śmierć lub życie, ale o wykazanie swej zręczności. Lanio, dwukrotnie jeszcze wywinąwszy się z sieci, począł się na nowo cofać ku okręgowi areny. Wówczas jednak ci, którzy trzymali przeciw niemu, nie chcąc, by wypoczął, poczęli krzyczeć: „Nacieraj!” Gal usłuchał i natarł. Ramię sieciarza oblało się nagle krwią i sieć mu zwisła. Lanio skurczył się i skoczył chcąc zadać cios ostatni. Lecz w tej chwili Kalendio, który umyślnie udał, że nie może już władać siecią, przegiął się w bok, uniknął pchnięcia i wsunąwszy trójząb między kolana przeciwnika, zwalił go na ziemię.\\r\\n\\r\\nÓw chciał powstać, lecz w mgnieniu oka spowiły go fatalne sznury, w których każdym ruchem zaplątywał silniej ręce i nogi. Tymczasem razy trójzęba przygważdżały go raz po raz do ziemi. Raz jeszcze wysilił się, wsparł na ręku i wyprężył, by powstać, na próżno! Podniósł jeszcze ku głowie mdlejącą rękę, w której nie mógł już miecza utrzymać, i padł na wznak. Kalendio przycisnął mu zębami wideł szyję do ziemi i wsparłszy się obu rękami na ich trzonie, zwrócił się w stronę cesarskiej loży.\\r\\n\\r\\nCały cyrk począł się trząść od oklasków i ludzkiego ryku. Dla tych, którzy trzymali za Kalendiem, był on w tej chwili większy niż cezar, ale właśnie dlatego znikła w ich sercu zawziętość i przeciw Laniowi, który kosztem krwi własnej napełnił im kieszenie. Rozdwoiły się więc życzenia ludu. Na wszystkich ławach ukazały się w połowie znaki śmierci, w połowie politowania, lecz sieciarz patrzył tylko w lożę cezara i westalek, czekając, co oni postanowią.\\r\\n\\r\\nNa nieszczęście Nero nie lubił Lania, albowiem na ostatnich igrzyskach przed pożarem, zakładając się przeciw niemu, przegrał do Licyniusza znaczną sumę, wysunął więc rękę z podium i zwrócił wielki palec ku ziemi.\\r\\n\\r\\nWestalki powtórzyły znak natychmiast. Wówczas Kalendio przykląkł na piersiach Gala, wydobył krótki nóż, który nosił za pasem, i odchyliwszy zbroi koło szyi przeciwnika, wbił mu po rękojeść w gardło trójkątne ostrze.\\r\\n\\r\\n— Peractum est! — rozległy się głosy w amfiteatrze.\\r\\n\\r\\nLanio zaś drgał czas jakiś jak zarżnięty wół i kopał nogami piasek, po czym wyprężył się i pozostał nieruchomy.\\r\\n\\r\\nMerkury nie potrzebował sprawdzać rozpalonym żelazem, czy żyje jeszcze. Wnet uprzątnięto go i wystąpiły inne pary, po których przejściu zawrzała dopiero walka całych oddziałów. Lud brał w niej udział duszą, sercem, oczyma: wył, ryczał, świstał, klaskał, śmiał się, podniecał walczących, szalał. Na arenie podzieleni na dwa zastępy gladiatorowie walczyli z wściekłością dzikich zwierząt: pierś uderzała o pierś, ciała splatały się w śmiertelnym uścisku, trzeszczały w stawach potężne członki, miecze topiły się w piersiach i brzuchach, pobladłe usta buchały krwią na piasek. Kilkunastu nowicjuszów chwyciła pod koniec trwoga tak straszna, że wyrwawszy się z zamętu, poczęli uciekać, lecz mastygoforowie zagnali ich wnet w bitwę batami, zakończonymi ołowiem. Na piasku potworzyły się wielkie ciemne plamy; coraz więcej nagich i zbrojnych ciał leżało pokotem na kształt snopów. Żywi walczyli na trupach, potykali się o zbroje, o tarcze, krwawili nogi o połamany oręż i padali. Lud nie posiadał się z radości, upajał się śmiercią, dyszał nią, nasycał oczy jej widokiem i z rozkoszą wciągał w płuca jej wyziewy.\\r\\n\\r\\nZwyciężeni legli wreszcie niemal wszyscy. Zaledwie kilku rannych klękło na środku areny i chwiejąc się wyciągnęło ku widzom ręce z prośbą o zmiłowanie. Zwycięzcom rozdano nagrody, wieńce, gałązki oliwne i nastąpiła chwila odpoczynku, która z rozkazu wszechwładnego cezara zmieniła się w ucztę. W wazach zapalono wonności. Skrapiacze zraszali lud deszczykiem szafrannym i fiołkowym. Roznoszono chłodniki, pieczone mięsiwa, słodkie ciasta, wino, oliwę i owoce. Lud pożerał, rozmawiał i wykrzykiwał na cześć cezara, by skłonić go do tym większej hojności. Jakoż gdy nasycono głód i pragnienie, setki niewolników wniosły pełne podarunków kosze, z których przybrane za amorów pacholęta wyjmowały rozmaite przedmioty i obu rękoma rozrzucały wśród ławek. W chwili gdy rozdawano loteryjne tessery, powstała bójka: ludzie cisnęli się, przewracali, deptali jedni po drugich, krzyczeli o ratunek, przeskakiwali przez rzędy siedzeń i dusili się w straszliwym tłoku, kto bowiem dostał szczęśliwą liczbę, mógł wygrać nawet dom z ogrodem, niewolnika, wspaniałą odzież lub osobliwe dzikie zwierzę, które następnie sprzedawał do amfiteatru. Czyniły się z tego powodu takie zamęty, że częstokroć pretorianie musieli wprowadzać ład, po każdym zaś rozdawnictwie wynoszono z widowni ludzi z połamanymi rękoma, nogami lub nawet zadeptanych na śmierć w ścisku.\\r\\n\\r\\nLecz bogatsi nie brali udziału w walce o tessery. Augustianie zabawiali się tym razem widokiem Chilona i przedrwiwaniem z jego daremnych usiłowań, by pokazać ludziom, że na walkę i rozlew krwi może patrzeć tak dobrze jak każdy inny. Próżno jednak nieszczęśliwy Grek marszczył brwi, zagryzał wargi i zaciskał pięści tak, że aż paznokcie wpijały mu się w dłonie. Zarówno jego grecka natura, jak i jego osobiste tchórzostwo nie znosiły takich widowisk. Twarz mu pobladła, czoło operliło się kroplami potu, wargi posiniały, oczy wpadły, zęby poczęły szczękać, a ciało chwyciła drżączka. Po ukończonej walce przyszedł nieco do siebie, lecz gdy wzięto go na języki, zdjął go nagły gniew i począł odgryzać się rozpaczliwie.\\r\\n\\r\\n— Ha, Greku! Nieznośny ci widok podartej ludzkiej skóry — mówił pociągając go za brodę Watyniusz.\\r\\n\\r\\nChilo zaś wyszczerzył na niego swe dwa ostatnie żółte zęby i odrzekł:\\r\\n\\r\\n— Mój ojciec nie był szewcem, więc nie umiem jej łatać.\\r\\n\\r\\n— Macte! Habet! — zawołało kilka głosów.\\r\\n\\r\\nLecz inni drwili dalej.\\r\\n\\r\\n— Nie on winien, że zamiast serca ma w piersiach kawał sera! — zawołał Senecjo.\\r\\n\\r\\n— Nie tyś winien, że zamiast głowy masz pęcherz — odparł Chilo.\\r\\n\\r\\n— Może zostaniesz gladiatorem! Dobrze byś wyglądał z siecią na arenie.\\r\\n\\r\\n— Gdybym ciebie w nią złowił, złowiłbym cuchnącego dudka.\\r\\n\\r\\n— A jak będzie z chrześcijanami? — pytał Festus z Ligurii. — Czy nie chciałbyś zostać psem i kąsać ich?\\r\\n\\r\\n— Nie chciałbym zostać twoim bratem.\\r\\n\\r\\n— Ty meocki trądzie!\\r\\n\\r\\n— Ty liguryjski mule!\\r\\n\\r\\n— Skóra cię swędzi widocznie, ale nie radzęć prosić mnie, bym cię podrapał.\\r\\n\\r\\n— Drap sam siebie. Jeśli zdrapiesz własne pryszcze, zniszczysz, co w tobie jest najlepszego.\\r\\n\\r\\nI w ten sposób oni napadali go, on zaś odgryzał się zjadliwie wśród powszechnego śmiechu. Cezar klaskał w dłonie, powtarzał: „Macte!”, i podniecał ich. Po chwili jednak zbliżył się Petroniusz i dotknąwszy rzeźbioną w kości słoniowej laseczką ramienia Greka, rzekł zimno:\\r\\n\\r\\n— To dobrze, filozofie, aleś w jednym tylko pobłądził: bogowie stworzyli cię rzezimieszkiem, tyś zaś został demonem, i dlatego nie wytrzymasz!\\r\\n\\r\\nStarzec popatrzył na niego swymi zaczerwienionymi oczyma, wszelako tym razem nie znalazł jakoś gotowej obelgi. Na chwilę umilkł, po czym odpowiedział jakby z pewnym wysileniem:\\r\\n\\r\\n— Wytrzymam!…\\r\\n\\r\\nAle tymczasem trąby dały znać, że przerwa w widowisku skończona. Ludzie poczęli opuszczać przedziały, w których gromadzili się dla wyprostowania nóg i dla rozmowy. Wszczął się ruch ogólny i zwykłe kłótnie o zajmowane poprzednio siedzenia. Senatorowie i patrycjusze dążyli do swoich miejsc. Z wolna uciszał się gwar i amfiteatr przychodził do ładu. Na arenie pojawiła się gromada ludzi, aby tu i ówdzie rozgrabić jeszcze pozlepiane zsiadłą krwią grudki piasku.\\r\\n\\r\\nNadchodziła kolej na chrześcijan. Ale że było to nowe dla ludu widowisko i nikt nie wiedział, jak się zachowają, wszyscy oczekiwali ich z pewnym zaciekawieniem. Nastrój tłumu był skupiony, spodziewano się bowiem scen nadzwyczajnych, ale nieprzyjazny. Wszakże ci ludzie, którzy mieli się teraz pojawić, spalili Rzym i odwieczne jego skarby. Wszakże karmili się krwią niemowląt, zatruwali wody, przeklinali cały rodzaj ludzki i dopuszczali się najbezecniejszych zbrodni. Rozbudzonej nienawiści nie dość było najsroższych kar i jeśli jaka obawa przejmowała serca, to tylko obawa o to, czy męki dorównają występkom tych złowrogich skazańców.\\r\\n\\r\\nTymczasem słońce podniosło się wysoko i promienie jego, przecedzone przez purpurowe velarium, napełniły amfiteatr krwawym światłem. Piasek przybrał barwę ognistą i w tych blaskach, w twarzach ludzkich, zarówno jak i w pustce areny, która za chwilę miała się zapełnić męką ludzką i zwierzęcą wściekłością, było coś strasznego. Zdawało się, iż w powietrzu unosi się groza i śmierć. Tłum, zwykle wesoły, zaciął się pod wpływem nienawiści w milczeniu. Twarze miały wyraz zawzięty.\\r\\n\\r\\nWtem prefekt dał znak: wówczas pojawił się ten sam starzec przebrany za Charona, który wywoływał na śmierć gladiatorów, i przeszedłszy wolnym krokiem przez całą arenę, wśród głuchej ciszy zastukał znów trzykrotnie młotem we drzwi.\\r\\n\\r\\nW całym amfiteatrze ozwał się pomruk:\\r\\n\\r\\n— Chrześcijanie! Chrześcijanie!…\\r\\n\\r\\nZgrzytnęły żelazne kraty w ciemnych otworach, rozległy się zwykłe krzyki mastygolbrów: „Na piasek!” , i w jednej chwili arena zaludniła się gromadami jakby sylwanów pookrywanych skórami. Wszyscy biegli prędko, nieco gorączkowo i wypadłszy na środek koliska klękali jedni przy drugich z wzniesionymi w górę rękoma. Lud sądził, że to jest prośba o litość, i rozwścieczony takim tchórzostwem począł tupać, gwizdać, rzucać próżnymi naczyniami od wina, poogryzanymi kośćmi i ryczeć: „Zwierząt! Zwierząt!…” Lecz nagle stało się coś nieoczekiwanego. Oto ze środka kosmatej gromady podniosły się śpiewające głosy i w tejże chwili zabrzmiała pieśń, którą po raz pierwszy usłyszano w rzymskim cyrku:\\r\\n\\r\\n\\r\\nChristus regnat!…\\r\\n\\r\\nWówczas zdumienie ogarnęło lud. Skazańcy śpiewali z oczyma wzniesionymi ku velarium, widziano twarze pobladłe, lecz jakby natchnione. Wszyscy zrozumieli, że ludzie ci nie proszą o litość i że zdają się nie widzieć ni cyrku, ni ludu, ni senatu, ni cezara. „Christus regnat!” rozbrzmiewało coraz donośniej, a w ławach hen, aż do góry, między rzędami widzów niejeden zadawał sobie pytanie: co to się dzieje i co to jest za Christus, który króluje w ustach tych ludzi mających umrzeć? Ale tymczasem otwarto nową kratę i na arenę wypadły z dzikim pędem i szczekaniem całe stada psów: płowych olbrzymich molosów z Peloponezu, pręgowatych psów z Pirenejów i podobnych do wilków kundli z Hibernii, wygłodzonych umyślnie, o zapadłych bokach i krwawych oczach. Wycie i skomlenie napełniło cały amfiteatr. Chrześcijanie, skończywszy pieśń, klęczeli nieruchomi, jakby skamieniali, powtarzając tylko jednym jękliwym chórem: „Pro Christo! Pro Christo!” Psy, wyczuwszy ludzi pod skórami zwierząt i zdziwione ich nieruchomością, nie śmiały się na nich od razu rzucić. Jedne wspinały się na ściany lóż, jakby chciały dostać się do widzów, drugie biegały wokoło, szczekając zażarcie, jakby goniły jakiegoś niewidzialnego zwierza. Lud rozgniewał się. Zawrzały tysiące głosów: niektórzy z widzów udawali ryk zwierząt, inni szczekali jak psy, inni szczuli we wszystkich językach. Amfiteatr zatrząsł się od wrzasków. Rozdrażnione psy poczęły to dopadać do klęczących, to cofać się jeszcze, kłapiąc zębami, aż wreszcie jeden z molosów wpił kły w bark klęczącej na przodzie kobiety i pociągnął ją pod siebie.\\r\\n\\r\\nWówczas dziesiątki ich rzuciły się w środek, jakby przez wyłom. Tłum przestał ryczeć, by przypatrywać się z większą uwagą. Wśród wycia i charkotu słychać jeszcze było żałosne głosy męskie i kobiece: „Pro Christo! Pro Christo!”, lecz na arenie potworzyły się drgające kłęby z ciał psów i ludzi. Krew płynęła teraz strumieniem z porozdzieranych ciał. Psy wydzierały sobie wzajem krwawe ludzkie członki. Zapach krwi i poszarpanych wnętrzności zgłuszył arabskie wonie i napełnił cały cyrk. W końcu już tylko gdzieniegdzie widać było pojedyncze klęczące postacie, które wnet pokrywały ruchome wyjące kupy.\\r\\n\\r\\nWinicjusz, który w chwili gdy chrześcijanie wbiegli, podniósł się i odwrócił, aby zgodnie z obietnicą wskazać fossorowi stronę, w której między ludźmi Petroniusza był ukryty Apostoł, siadł na powrót i siedział z twarzą człowieka umarłego, spoglądając szklanymi oczyma na okropne widowisko. Z początku obawa, że fossor mógł się omylić i że Ligia może znajdować się między ofiarami, odrętwiła go zupełnie, lecz gdy słyszał głosy: „Pro Christo!” , gdy widział mękę tylu ofiar, które umierając świadczyły swej prawdzie i swemu Bogu, ogarnęło go inne poczucie, dojmujące jak najstraszniejszy ból, a jednak nieprzeparte, że gdy Chrystus sam umarł w męce i gdy giną oto za Niego tysiące, gdy wylewa się morze krwi, to jedna więcej kropla nic nie znaczy, i że grzechem jest nawet prosić o miłosierdzie. Ta myśl szła na niego z areny, przenikała go wraz z jękami umierających, wraz z zapachem ich krwi. A jednak modlił się i powtarzał zeschłymi wargami: „Chryste, Chryste, i Twój Apostoł modli się za nią!” Po czym zapamiętał się, stracił świadomość, gdzie jest, zdawało mu się tylko, że krew na arenie wzbiera i wzbiera, że piętrzy się i wypłynie z cyrku na cały Rzym. Zresztą nie słyszał nic, ni wycia psów, ni wrzasków ludu, ni głosów augustianów, które nagle poczęły wołać:\\r\\n\\r\\n— Chilo zemdlał!\\r\\n\\r\\n— Chilo zemdlał! — powtórzył Petroniusz zwracając się w stronę Greka.\\r\\n\\r\\nA ów zemdlał rzeczywiście i siedział biały jak płótno, z zadartą w tył głową i z otwartymi szeroko ustami, podobny do trupa.\\r\\n\\r\\nW tej samej chwili poczęto wypychać nowe, obszyte w skóry ofiary na arenę.\\r\\n\\r\\nTe klękały natychmiast, jak ich poprzednicy, lecz zmordowane psy nie chciały ich szarpać. Ledwie kilka ich rzuciło się na najbliżej klęczących, inne zaś pokładłszy się i podniósłszy w górę okrwawione paszcze, poczęły robić bokami i ziajać ciężko.\\r\\n\\r\\nWówczas zaniepokojony w duszach, ale spity krwią i rozszalały lud począł krzyczeć przeraźliwymi glosami:\\r\\n\\r\\n— Lwów! Lwów! Wypuścić lwy!…\\r\\n\\r\\nLwy miały być zachowane na dzień następny, lecz w amfiteatrach lud narzucał swoją wolę wszystkim, a nawet i cezarowi. Jeden tylko Kaligula, zuchwały i zmienny w swych zachceniach, ośmielał się sprzeciwiać, a nawet bywało, że przykazywał okładać tłumy kijami, lecz i on najczęściej ulegał. Nero, któremu oklaski droższe były nad wszystko w świecie, nie opierał się nigdy, tym bardziej więc nie oparł się teraz, gdy chodziło o ukojenie rozdrażnionych po pożarze tłumów i o chrześcijan, na których chciał zwalić winę klęski.\\r\\n\\r\\nDał więc znak, by otworzono cuniculum, co ujrzawszy lud uspokoił się natychmiast. Usłyszano skrzypienie krat, za którymi były lwy. Psy na ich widok zbiły się w jedną kupę po przeciwległej stronie koła, skowycząc z cicha, one zaś poczęły jeden po drugim wytaczać się na arenę, ogromne, płowe, o wielkich kudłatych głowach. Sam cezar zwrócił ku nim swą znudzoną twarz i przyłożył szmaragd do oka, aby przyglądać się lepiej. Augustianie przywitali je oklaskiem; tłum liczył je na palcach, śledząc zarazem chciwie, jakie wrażenie czyni ich widok na klęczących w środku chrześcijan, którzy znów jęli powtarzać niezrozumiałe dla wielu, a drażniące wszystkich słowa: „Pro Christo! Pro Christo!…”\\r\\n\\r\\nLecz lwy, jakkolwiek wygłodniałe, nie śpieszyły się do ofiar. Czerwonawy blask na arenie raził je, więc mrużyły oczy, jakby olśnione; niektóre wyciągały leniwie swe złotawe cielska, niektóre, rozwierając paszcze, ziewały, rzekłbyś, chcąc pokazać widzom kły straszliwe. Lecz następnie zapach krwi i podanych ciał, których mnóstwo leżało na arenie, począł na nie działać. Wkrótce ruchy ich stały się niespokojne, grzywy jeżyły się, nozdrza wciągały chrapliwie powietrze. Jeden przypadł do trupa kobiety z poszarpaną twarzą i ległszy przednimi łapami na ciele, jął zlizywać kolczastym językiem skrzepłe sople, drugi zbliżył się do chrześcijanina, trzymającego na ręku dziecko obszyte w skórę jelonka.\\r\\n\\r\\nDziecko trzęsło się od krzyku i płaczu, obejmując konwulsyjnie szyję ojca, ów zaś, pragnąc mu przedłużyć choć na chwilę życie, starał się oderwać je od szyi, by podać dalej klęczącym. Lecz krzyk i ruch podrażnił lwa. Nagle wydał krótki, urwany ryk, zgniótł dziecko jednym uderzeniem łapy i chwyciwszy w paszczę czaszkę ojca zgruchotał ją w mgnieniu oka.\\r\\n\\r\\nNa ten widok wszystkie inne wpadły na gromadę chrześcijan. Kilka kobiet nie mogło wstrzymać okrzyków przerażenia, lecz lud zgłuszył je oklaskami, które wnet jednak uciszyły się, albowiem chęć patrzenia przemogła. Widziano wówczas rzeczy straszne: głowy znikające całkowicie w czeluściach paszcz, piersi otwierane na rozcież jednym uderzeniem kłów, wyrwane serca i płuca; słyszano trzask kości w zębach. Niektóre lwy, chwyciwszy ofiary za boki lub krzyże, latały w szalonych skokach po arenie, jakby szukając zakrytego miejsca, gdzie by mogły je pożreć, inne w walce wzajemnej wspinały się na siebie, obejmując się łapami jak zapaśnicy i napełniając amfiteatr grzmotem. Ludzie wstawali z miejsc. Inni opuszczając siedzenia schodzili przedziałami niżej, by widzieć lepiej, i tłoczyli się w nich na śmierć. Zdawało się, że uniesione tłumy rzucą się w końcu na samą arenę i poczną rozdzierać razem z lwami. Chwilami słychać było nieludzki wrzask, chwilami oklaski, chwilami ryk, pomruk, kłapanie kłów, wycie molosów, chwilami jęki tylko.\\r\\n\\r\\nCezar, trzymając szmaragd przy oku, patrzył teraz uważnie. Twarz Petroniusza przybrała wyraz niesmaku i pogardy. Chilona poprzednio już wyniesiono z cyrku.\\r\\n\\r\\nA z cuniculów wypychano coraz nowe ofiary.\\r\\n\\r\\nZ najwyższego rzędu w amfiteatrze spoglądał na nie Piotr Apostoł. Nikt na niego nie patrzył, wszystkie bowiem głowy zwrócone były ku arenie, więc wstał i jako niegdyś w Korneliuszowej winnicy błogosławił na śmierć i na wieczność tym, których miano pochwycić, tak teraz żegnał krzyżem ginących pod kłami zwierząt i ich krew, i ich mękę, i martwe ciała, zmienione w niekształtne bryły, i dusze ulatujące z krwawego piasku. Niektórzy podnosili ku niemu oczy, a wówczas rozjaśniały się im twarze i uśmiechali się widząc nad sobą, hen, w górze, znak krzyża. Jemu zaś rozdzierało się serce i mówił: „O Panie! Bądź wola Twoja, bo na chwałę Twoją, na świadectwo prawdy giną te owce moje! Tyś mi je paść rozkazał, więc zdaję Ci je, a Ty porachuj je, Panie, weź je, zagój ich rany, ukój ich boleść i daj im więcej jeszcze szczęścia, niźli tu męki doznali.”\\r\\n\\r\\nI żegnał jednych po drugich, gromadę po gromadzie, z miłością tak wielką, jak gdyby byli jego dziećmi, które oddawał wprost w ręce Chrystusa. Wtem cezar, czy to z zapamiętania, czy chcąc, by igrzysko przeszło wszystko, co dotąd widziano w Rzymie, szepnął kilka słów prefektowi miasta, ów zaś opuściwszy podium udał się natychmiast do cuniculów. I nawet lud już zdumiał się, gdy po chwili ujrzał znów otwierające się kraty. Wypuszczono teraz zwierzęta wszelkiego rodzaju: tygrysy znad Eufratu, numidyjskie pantery, niedźwiedzie, wilki, hieny i szakale. Cała arena pokryła się jakby ruchomą falą skór pręgowanych, żółtych, płowych, ciemnych, brunatnych i cętkowanych. Powstał zamęt, w którym oczy nie mogły nic rozróżnić prócz okropnego przewracania się i kłębienia grzbietów zwierzęcych. Widowisko straciło pozór rzeczywistości, a zmieniło się jakby w orgię krwi, jakby w straszny sen, jakby w potworny majak obłąkanego umysłu. Miara była przebrana. Wśród ryków, wycia i skowyczenia ozwały się tu i ówdzie na ławach widzów przeraźliwe, spazmatyczne śmiechy kobiet, których siły wyczerpały się wreszcie. Ludziom uczyniło się straszno. Twarze zmierzchły. Rozliczne głosy poczęły wołać: „Dosyć! Dosyć!”\\r\\n\\r\\nLecz zwierzęta łatwiej było wpuścić niż je wypędzić. Cezar znalazł jednak sposób oczyszczenia z nich areny, połączony z nową dla ludu rozrywką. We wszystkich przedziałach wśród ław pojawiły się zastępy czarnych, strojnych w pióra i zausznice Numidów, z łukami w ręku. Lud odgadł, co nastąpi, i przywitał ich okrzykiem zadowolenia, oni zaś zbliżyli się do obrębu i przyłożywszy strzały do cięciw, poczęli szyć z łuków w gromady zwierząt. Było to istotnie nowe widowisko. Smukłe czarne ciała przechylały się w tył, prężąc giętkie łuki i wysyłając grot za grotem. Warkot cięciw i świst pierzastych bełtów mieszał się z wyciem zwierząt i okrzykami podziwu widzów. Wilki, niedźwiedzie, pantery i ludzie, którzy jeszcze zostali żywi, padali pokotem obok siebie. Tu i ówdzie lew, poczuwszy grot w boku, zwracał nagłym ruchem zmarszczoną z wściekłości paszczę, by chwycić i zdruzgotać drzewce. Inne jęczały z bólu. Drobiazg zwierzęcy wpadłszy w popłoch przebiegał na oślep arenę lub bił głowami w kraty, a tymczasem groty warczały i warczały ciągle, dopóki wszystko, co żywe, nie legło w ostatnich drganiach konania.\\r\\n\\r\\nWówczas na arenę wpadły setki niewolników cyrkowych, zbrojnych w rydle, łopaty, miotły, taczki, kosze do wynoszenia wnętrzności i wory z piaskiem. Jedni napływali za drugimi i na całym kolisku zawrzała gorączkowa czynność. Wnet oczyszczono je z trupów, krwi i kału, przeryto, zrównano i potrząśnięto grubą warstwą świeżego piasku. Za czym wbiegły amorki rozrzucając listki róż, lilii i przeróżnego kwiecia. Zapalono na nowo kadzielnice i zdjęto velarium, bo już słońce zniżyło się znacznie.\\r\\n\\r\\nTłumy zaś, spoglądając po sobie ze zdziwieniem, zapytywały się wzajem, co za widowisko czeka je jeszcze w dniu dzisiejszym.\\r\\n\\r\\nJakoż czekało takie, którego nikt się nie spodziewał. Oto cezar, który od niejakiego czasu opuścił podium, ukazał się nagle na ukwieconej arenie, przybrany w purpurowy płaszcz i złoty wieniec. Dwunastu śpiewaków, z cytrami w ręku, postępowało za nim, on zaś, dzierżąc srebrną lutnię, wystąpił uroczystym krokiem na środek i skłoniwszy się kilkakrotnie widzom, podniósł ku niebu oczy i czas jakiś stał tak, jakby oczekując na natchnienie.\\r\\n\\r\\nPo czym uderzył w struny i zaczął śpiewać:\\r\\n\\r\\n\\r\\nO promienisty Lety synu,\\r\\nWładco Tenedu, Killi, Chryzy,\\r\\nTyżeś to, mając w pieczy swej\\r\\nIlionu święty gród,\\r\\nMógł go gniewowi Achiwów zdać\\r\\nI ścierpieć, by święte ołtarze,\\r\\nPłonące wiecznie ku twej czci,\\r\\nZbryzgała Trojan krew?\\r\\nDo ciebie starcy drżące dłonie,\\r\\nO Srebrnołuki, w dal godzący,\\r\\nDo ciebie matki z głębi łon\\r\\nWznosiły łzawy głos,\\r\\nByś nad ich dziećmi litość miał;\\r\\nI głaz by skargi te wzruszyły,\\r\\nA tyś mniej czuły był niż głaz,\\r\\nSminteju na ludzki ból!…\\r\\n\\r\\nPieśń przechodziła z wolna w żałosną, pełną bólu elegię. W cyrku uczyniła się cisza. Po chwili cezar, sam wzruszony, począł śpiewać dalej:\\r\\n\\r\\n\\r\\nMógłżeś formingi boskiej brzmieniem\\r\\nZgłuszyć lamenty serc i krzyk,\\r\\nGdy oko jeszcze dziś\\r\\nZachodzi łzą, jak rosą kwiat,\\r\\nNa dźwięk posępny pieśni tej,\\r\\nCo wskrzesza z prochu i popiołów\\r\\nPożogi, klęski, zguby dzień…\\r\\n— Sminteju, gdzieś wówczas był?\\r\\n\\r\\nTu głos mu zadrgał i zwilgotniały oczy. Na rzęsach westalek ukazały się łzy, lud słuchał cicho, zanim wybuchnął długo nie ustającą burzą oklasków.\\r\\n\\r\\nTymczasem z zewnątrz przez otwarte dla przewiewu vomitoria dochodziło skrzypienie wozów, na których składano krwawe szczątki chrześcijan, mężczyzn, kobiet i dzieci, aby je wywieźć do strasznych dołów, zwanych puticuli.\\r\\n\\r\\nA Piotr Apostoł objął rękoma swą białą drżącą głowę i wołał w duchu:\\r\\n\\r\\n„Panie! Panie! Komuś Ty oddał rząd nad światem? I przecz chcesz założyć swą stolicę w tym mieście?”\\r\\n\\r\\n\\r\\n\\r\\nRozdział pięćdziesiąty siódmy\\r\\n\\r\\nTymczasem słońce zniżyło się ku zachodowi i zdawało się się roztapiać w zorzach wieczornych. Widowisko było skończone. Tłumy poczęły opuszczać amfiteatr i wylewać się przez wyjścia, zwane vomitoriami, na miasto. Augustianie tylko zwłóczyli, czekając, zanim przepłynie fala. Cała gromada ich, opuściwszy swe miejsca, zebrała się przy podium, w którym cezar ukazał się znowu, by słuchać pochwał. Jakkolwiek widzowie nie szczędzili mu oklasków zaraz po ukończeniu pieśni, dla niego nie było to dosyć, spodziewał się bowiem zapału dochodzącego do szaleństwa. Na próżno też brzmiały teraz hymny pochwalne, próżno westalki całowały jego „boskie” dłonie, a Rubria schyliła się przy tym tak, że aż rudawa jej głowa dotknęła jego piersi. Nero nie był zadowolony i nie umiał tego ukryć. Dziwiło go też i niepokoiło zarazem, że Petroniusz zachowuje milczenie. Jakieś pochwalne, a zarazem trafnie podnoszące zalety pieśni słowo z jego ust byłoby mu w tej chwili wielką pociechą. Wreszcie, nie mogąc wytrzymać, skinął na niego, a gdy ów wszedł do podium, rzekł:\\r\\n\\r\\n— Powiedz…\\r\\n\\r\\nA Petroniusz odrzekł zimno:\\r\\n\\r\\n— Milczę, bo nie mogę znaleźć słów. Przeszedłeś sam siebie.\\r\\n\\r\\n— Tak i mnie się zdawało, a jednak ten lud?…\\r\\n\\r\\n— Czy możesz żądać od mieszańców, aby się znali na poezji?\\r\\n\\r\\n— Więc zauważyłeś i ty, że nie podziękowano mi tak, jakem zasłużył?\\r\\n\\r\\n— Boś obrał złą chwilę.\\r\\n\\r\\n— Dlaczego?\\r\\n\\r\\n— Dlatego, że mózgi zaczadzone zaduchem krwi nie mogą słuchać uważnie.\\r\\n\\r\\nNero zacisnął pięści i odrzekł:\\r\\n\\r\\n— Ach, ci chrześcijanie! Spalili Rzym, a teraz krzywdzą i mnie. Jakież jeszcze kary dla nich wymyślę?\\r\\n\\r\\nPetroniusz spostrzegł, że idzie złą drogą i że słowa jego odnoszą skutek wprost przeciwny temu, jaki zamierzył osiągnąć, więc chcąc odwrócić umysł cezara w inną stronę, pochylił się ku niemu i szepnął:\\r\\n\\r\\n— Pieśń twoja jest cudna, ale uczynię ci tylko jedną uwagę: w czwartym wierszu trzeciej strofy metryka pozostawia coś do życzenia.\\r\\n\\r\\nA Nero oblał się rumieńcem wstydu, jakby schwytany na haniebnym uczynku, spojrzał z przestrachem i odpowiedział również cicho:\\r\\n\\r\\n— Ty wszystko zauważysz!… Wiem!… Przerobię!… Ale nikt więcej nie spostrzegł? Prawda? Ty zaś, na miłość bogów, nie mów nikomu… jeśli… ci życie miłe…\\r\\n\\r\\nNa to Petroniusz zmarszczył brwi i odpowiedział jakby z wybuchem nudy i zniechęcenia:\\r\\n\\r\\n— Możesz mnie, boski, skazać na śmierć, jeśli ci zawadzam, ale mnie nią nie strasz, bo bogowie najlepiej wiedzą, czy się jej boję.\\r\\n\\r\\nI tak mówiąc począł patrzeć wprost w oczy cezara, ów zaś po chwili odrzekł:\\r\\n\\r\\n— Nie gniewaj się… Wiesz, że cię kocham…\\r\\n\\r\\n„Zły znak” — pomyślał Petroniusz.\\r\\n\\r\\n— Chciałem was prosić dziś na ucztę — mówił dalej Nero — ale się wolę zamknąć i polerować ów przeklęty wiersz trzeciej strofy. Prócz ciebie mógł błąd zauważyć jeszcze Seneka, a może i Sekundus Karynas, ale się ich pozbędę zaraz.\\r\\n\\r\\nTo rzekłszy zawołał Seneki i oświadczył mu, że wraz z Akratusem i Sekundem Karynem wysyła go do Italii i do wszystkich prowincji po pieniądze, które nakazuje im ściągnąć z miast, ze wsi, ze słynnych świątyń, słowem zewsząd, gdzie tylko można je będzie znaleźć lub wycisnąć. Lecz Seneka, który zrozumiał, że powierzają mu czynność łupieżcy, świętokradcy i rozbójnika, odmówił wręcz.\\r\\n\\r\\n— Muszę jechać na wieś, panie — rzekł — i tam czekać śmierci, gdyż jestem stary i nerwy moje są chore.\\r\\n\\r\\nIberyjskie nerwy Seneki, silniejsze od Chilonowych, nie były może chore, ale zdrowie jego było w ogóle złe, albowiem wyglądał jak cień i głowa w ostatnich czasach zbielała mu zupełnie.\\r\\n\\r\\nNero też, spojrzawszy na niego, pomyślał, że może istotnie niedługo będzie czekał na jego śmierć, i odrzekł:\\r\\n\\r\\n— Nie chcę narażać cię na podróż, jeśliś chory, ale że z miłości, jaką mam dla ciebie, chcę cię mieć blisko, więc zamiast wyjechać na wieś, zamkniesz się w twoim domu i nie będziesz go opuszczał.\\r\\n\\r\\nPo czym rozśmiał się i rzekł:\\r\\n\\r\\n— Gdy poślę Akratusa i Karynasa samych, to jakobym posiał wilki po owce. Kogóż nad nimi przełożę?\\r\\n\\r\\n— Przełóż mnie, panie! — rzekł Domicjusz Afer.\\r\\n\\r\\n— Nie! Nie chcę ściągnąć na Rzym gniewu Merkurego, którego zawstydzilibyście złodziejstwem. Potrzeba mi jakiegoś stoika, jak Seneka lub jak mój nowy przyjaciel-filozof, Chilo.\\r\\n\\r\\nTo rzekłszy począł się oglądać i spytał:\\r\\n\\r\\n— A co się stało z Chilonem?\\r\\n\\r\\nChilo zaś, który otrzeźwiawszy na świeżym powietrzu wrócił do amfiteatru na pieśń cezara, przysunął się i rzekł:\\r\\n\\r\\n— Jestem, świetlisty płodzie słońca i księżyca. Bytem chory, ale twój śpiew uzdrowił mnie.\\r\\n\\r\\n— Poślę cię do Achai — rzekł Nero. — Ty musisz wiedzieć co do grosza, ile tam jest w każdej świątyni.\\r\\n\\r\\n— Uczyń tak, Zeusie, a bogowie złożą ci taką daninę, jakiej nigdy nikomu nie złożyli.\\r\\n\\r\\n— Uczyniłbym tak, ale nie chcę cię pozbawiać widoku igrzysk.\\r\\n\\r\\n— Baalu!… — rzekł Chilo.\\r\\n\\r\\nLecz augustianie radzi, że humor cezara poprawił się, poczęli się śmiać i wołać:\\r\\n\\r\\n— Nie, panie! Nie pozbawiaj tego mężnego Greka widoku igrzysk.\\r\\n\\r\\n— Ale pozbaw mnie, panie, widoku tych krzykliwych kapitolińskich gęsiąt, których mózgi, razem wzięte, nie napełniłyby żołędziowej miseczki — odparł Chilo. — Piszę oto, pierworodny synu Apollina, hymn po grecku na twoją cześć i dlatego chcę spędzić kilka dni w świątyni muz, aby je błagać o natchnienie.\\r\\n\\r\\n— O, nie! — zawołał Nero. — Chcesz się wykręcić od następnych widowisk! Nic z tego!\\r\\n\\r\\n— Przysięgam ci, panie, że piszę hymn.\\r\\n\\r\\n— Więc będziesz go pisał w nocy. Błagaj Dianę o natchnienie, to przecie siostra Apollina.\\r\\n\\r\\nChilo spuścił głowę spoglądając ze złością na obecnych, którzy znowu zaczęli się śmiać. Cezar zaś, zwróciwszy się do Senecjona i do Suiliusza Nerulina, rzekł:\\r\\n\\r\\n— Wyobraźcie sobie, że z przeznaczonych na dziś chrześcijan zaledwie z połową zdołaliśmy się załatwić.\\r\\n\\r\\nNa to stary Akwilus Regulus, wielki znawca rzeczy tyczących amfiteatru, pomyślał chwilę i ozwał się:\\r\\n\\r\\n— Te widowiska, w których występują ludzie sine armis et sine arte, trwają prawie równie długo, a mniej zajmują.\\r\\n\\r\\n— Każę im dawać broń — odpowiedział Nero.\\r\\n\\r\\nLecz przesądny Westynus zbudził się nagle z zamyślenia i spytał tajemniczym głosem:\\r\\n\\r\\n— Czy uważaliście, że oni coś widzą umierając? Patrzą w górę i umierają jakby bez cierpień. Jestem pewny, że oni coś widzą…\\r\\n\\r\\nTo rzekłszy podniósł oczy ku otworowi amfiteatru, nad którym już noc poczęła rozciągać swoje nabite gwiazdami velarium. Inni jednak odpowiedzieli śmiechami i żartobliwymi przypuszczeniami, co chrześcijanie mogą widzieć w chwili śmierci. Tymczasem cezar dał znak niewolnikom trzymającym pochodnie i opuścił cyrk, a za nim westalki, senatorowie, urzędnicy i augustianie.\\r\\n\\r\\nNoc była jasna, ciepła. Przed cyrkiem snuły się jeszcze tłumy, ciekawe widzieć odjazd cezara, ale jakieś posępne i milczące. Tu i ówdzie ozwał się poklask i ścichł zaraz. Ze spoliarium skrzypiące wozy wywoziły wciąż krwawe szczątki chrześcijan.\\r\\n\\r\\nPetroniusz i Winicjusz odbywali drogę w milczeniu. Dopiero w pobliżu willi Petroniusz spytał:\\r\\n\\r\\n— Czy myślałeś o tym, com ci powiedział?\\r\\n\\r\\n— Tak jest — odrzekł Winicjusz.\\r\\n\\r\\n— Czy ty wierzysz, że teraz i dla mnie to jest sprawa największej wagi? Muszę ją uwolnić wbrew cezarowi i Tygellinowi. To jest jakby walka, w której zawziąłem się zwyciężyć, to jest jakby gra, w której chcę wygrać choćby kosztem własnej skóry… Dzisiejszy dzień utwierdził mnie jeszcze w przedsięwzięciu.\\r\\n\\r\\n— Niech ci Chrystus zapłaci!\\r\\n\\r\\n— Obaczysz.\\r\\n\\r\\nTak rozmawiając stanęli przed drzwiami willi i wysiedli z lektyki. W tej chwili jakaś ciemna postać zbliżyła się do nich i spytała:\\r\\n\\r\\n— Czy tu jest szlachetny Winicjusz?\\r\\n\\r\\n— Tak — odrzekł trybun — czego chcesz?\\r\\n\\r\\n— Jestem Nazariusz, syn Miriam; idę z więzienia i przynoszę ci wiadomość o Ligii.\\r\\n\\r\\nWinicjusz oparł mu rękę na ramieniu i przy blasku pochodni począł mu patrzeć w oczy, nie mogąc przemówić ani słowa, ale Nazariusz odgadł zamierające na jego wargach pytanie i odrzekł:\\r\\n\\r\\n— Żyje dotąd. Ursus przysyła mnie do ciebie, panie, aby ci powiedzieć, że ona w gorączce modli się i powtarza imię twoje.\\r\\n\\r\\nA Winicjusz odrzekł:\\r\\n\\r\\n— Chwała Chrystusowi, który mi ją wrócić może.\\r\\n\\r\\nPo czym wziąwszy Nazariusza poprowadził go do biblioteki. Po chwili jednak nadszedł i Petroniusz, aby słyszeć ich rozmowę.\\r\\n\\r\\n— Choroba ocaliła ją od hańby, bo kaci boją się — mówił młody chłopiec. — Ursus i Glaukus lekarz czuwają nad nią dzień i noc.\\r\\n\\r\\n— Czy stróże zostali ciż sami?\\r\\n\\r\\n— Tak, panie, i ona jest w ich izbie. Ci więźniowie, którzy byli w dolnych więzieniach, pomarli wszyscy na gorączkę lub podusili się w zaduchu.\\r\\n\\r\\n— Ktoś ty jest? — zapytał Petroniusz.\\r\\n\\r\\n— Szlachetny Winicjusz mnie zna. Jestem synem wdowy, u której mieszkała Ligia.\\r\\n\\r\\n— I chrześcijaninem?\\r\\n\\r\\nChłopiec spojrzał pytającym wzrokiem na Winicjusza, ale widząc, że ów modli się w tej chwili, podniósł głowę i rzekł:\\r\\n\\r\\n— Tak jest.\\r\\n\\r\\n— Jakim sposobem możesz wchodzić swobodnie do więzienia?\\r\\n\\r\\n— Nająłem się, panie, do wynoszenia ciał zmarłych, a uczyniłem to umyślnie, aby przychodzić z pomocą braciom moim i przynosić im wieści z miasta.\\r\\n\\r\\nPetroniusz począł się przypatrywać uważniej ślicznej twarzy chłopca, jego błękitnym oczom i czarnym, bujnym włosom, po czym spytał:\\r\\n\\r\\n— Z jakiego kraju jesteś, pacholę?\\r\\n\\r\\n— Jestem Galilejczykiem, panie.\\r\\n\\r\\n— Czy chciałbyś, by Ligia była wolną?\\r\\n\\r\\nChłopiec podniósł oczy w górę:\\r\\n\\r\\n— Choćbym sam miał potem umrzeć.\\r\\n\\r\\nWtem Winicjusz przestał się modlić i rzekł:\\r\\n\\r\\n— Powiedz stróżom, by włożyli ją do trumny jak umarłą. Ty dobierz pomocników, którzy w nocy wyniosą ją razem z tobą. W pobliżu Cuchnących Dołów znajdziecie czekających z lektyką ludzi, którym oddacie trumnę. Stróżom obiecaj ode mnie, że dam im tyle złota, ile każdy w płaszczu zdoła unieść.\\r\\n\\r\\nI gdy tak mówił, twarz jego straciła zwykłą martwotę, zbudził się w nim żołnierz, któremu nadzieja wróciła dawną energię.\\r\\n\\r\\nNazariusz zaś spłonął z radości i wzniósłszy ręce zawołał:\\r\\n\\r\\n— Niech Chrystus uzdrowi ją, albowiem będzie wolna.\\r\\n\\r\\n— Mniemasz, że stróże się zgodzą? — spytał Petroniusz.\\r\\n\\r\\n— Oni, panie? Byle wiedzieli, że nie spotka ich za to kara i męka!\\r\\n\\r\\n— Tak jest! — rzekł Winicjusz. — Stróże chcieli się zgodzić nawet na jej ucieczkę, tym bardziej pozwolą ją wynieść jako umarłą.\\r\\n\\r\\n— Jest wprawdzie człowiek — rzekł Nazariusz — który sprawdza rozpalonym żelazem, czy ciała, które wynosimy, są martwe. Ale ten bierze nawet po kilka sestercji za to, by nie dotykał żelazem twarzy zmarłych. Za jeden aureus dotknie trumny, nie ciała.\\r\\n\\r\\n— Powiedz mu, że dostanie pełną kapsę aureusów — rzekł Petroniusz. Ale czy potrafisz dobrać pewnych pomocników?\\r\\n\\r\\n— Potrafię dobrać takich, którzy by za pieniądze sprzedali własne żony i dzieci.\\r\\n\\r\\n— Gdzie ich znajdziesz?\\r\\n\\r\\n— W samym więzieniu lub na mieście. Stróże, raz zapłaceni, wprowadzą, kogo zechcę.\\r\\n\\r\\n— W takim razie wprowadzisz jako najemnika mnie — rzekł Winicjusz.\\r\\n\\r\\nLecz Petroniusz począł mu odradzać z całą stanowczością, aby tego nie czynił. Pretorianie mogliby go poznać nawet w przebraniu i wszystko mogłoby przepaść. „Ani w więzieniu, ani przy Cuchnących Dołach! — mówił. — Trzeba, żeby wszyscy, i cezar, i Tygellinus, byli przekonani, że ona umarła, inaczej bowiem nakazaliby w tej chwili pościg. Podejrzenia możemy uśpić tylko w ten sposób, że gdy ją wywiozą w Góry Albańskie lub dalej, do Sycylii, my zostaniemy w Rzymie. W tydzień lub dwa dopiero ty zachorujesz i wezwiesz Neronowego lekarza, który ci każe wyjechać w góry. Wówczas połączycie się, a potem…”\\r\\n\\r\\nTu zamyślił się na chwilę, a następnie machnąwszy dłonią rzekł:\\r\\n\\r\\n— Potem nadejdą może inne czasy.\\r\\n\\r\\n— Niech Chrystus zmiłuje się nad nią — rzekł Winicjusz — bo ty mówisz o Sycylii, a ona jest chora i może umrzeć…\\r\\n\\r\\n— Umieścimy ją tymczasem bliżej. Ją uleczy samo powietrze, byleśmy ją wyrwali z więzienia. Zali nie masz gdzie w górach jakiego dzierżawcy, któremu mógłbyś zaufać?\\r\\n\\r\\n— Tak jest! Mam! Tak! — odpowiedział śpiesznie Winicjusz. — Jest około Corioli w górach człowiek pewny, który mnie na ręku nosił, gdym był jeszcze dzieckiem, i który miłuje mnie dotychczas.\\r\\n\\r\\nPetroniusz podał mu tabliczki.\\r\\n\\r\\n— Napisz do niego, by tu przybył jutro. Gońca wyślę natychmiast.\\r\\n\\r\\nTo rzekłszy zawołał przełożonego atrium i wydał mu odpowiednie rozkazy. W kilka chwil później konny niewolnik ruszył na noc do Corioli.\\r\\n\\r\\n— Chciałbym — rzekł Winicjusz — by Ursus towarzyszył jej w drodze… Byłbym spokojniejszy…\\r\\n\\r\\n— Panie — rzekł Nazariusz — człowiek to nadludzkiej siły, który wyłamie kratę i pójdzie za nią. Jest jedno okno nad stromą, wysoką ścianą, pod którym straż nie stoi. Przyniosę Ursusowi sznur, a reszty on sam dokona.\\r\\n\\r\\n— Na Herkulesa! — rzekł Petroniusz. — Niech się wyrywa, jak mu się podoba, ale nie razem z nią i nie w dwa lub trzy dni po niej, bo poszliby za nim i odkryli jej schronienie. Na Herkulesa! Czy chcecie zgubić siebie i ją? Zakazuję wam wspominać mu o Corioli albo umywam ręce.\\r\\n\\r\\nOni obaj uznali słuszność jego uwagi i umilkli. Po czym Nazariusz począł się żegnać, obiecując przyjść nazajutrz o świcie.\\r\\n\\r\\nZe stróżami miał nadzieję ułożyć się jeszcze tej nocy, ale przedtem chciał wpaść do matki, która z powodu niepewnych i strasznych czasów nie miała o niego chwili spokoju. Pomocnika postanowił po namyśle nie szukać na mieście, ale wynaleźć i przekupić jednego spośród tych, którzy wraz z nim wynosili trupy z więzienia.\\r\\n\\r\\nNa samym odchodnym jednak zatrzymał się jeszcze i wziąwszy na stronę Winicjusza począł mu szeptać:\\r\\n\\r\\n— Panie, nie wspomnę o naszym zamiarze nikomu, nawet matce, ale Piotr Apostoł obiecał przyjść do nas z amfiteatru i jemu powiem wszystko.\\r\\n\\r\\n— Możesz w tym domu mówić głośno — odpowiedział Winicjusz. — Piotr Apostoł był w amfiteatrze z ludźmi Petroniusza. Zresztą sam pójdę z tobą.\\r\\n\\r\\nI kazał podać sobie płaszcz niewolniczy, po czym wyszli.\\r\\n\\r\\nPetroniusz odetchnął głęboko.\\r\\n\\r\\n„Życzyłem sobie — myślał — aby umarła na tę gorączkę, bo dla Winicjusza byłoby to jeszcze najmniej straszne. Ale teraz gotówem ofiarować złoty trójnóg Eskulapowi w zamian za jej uzdrowienie… Ach, ty, Ahenobarbie, chcesz sobie wyprawić widowisko z boleści kochanka! Ty, Augusto, naprzód zazdrościłaś piękności dziewczynie, a teraz pożarłabyś ją na surowo, dlatego, że zginął twój Rufius… Ty, Tygellinie, chcesz ją zgubić na złość mnie!… Zobaczymy. Ja wam mówię, że oczy wasze nie ujrzą jej na arenie, bo albo umrze własną śmiercią, albo ją wam wyrwę jak psom z paszczęk… I wyrwę tak, że nie będziecie o tym wiedzieli, a potem ilekroć na was spojrzę, tylekroć pomyślę: oto głupcy, których wywiódł w pole Petroniusz…”\\r\\n\\r\\nI rad z siebie, przeszedł do triclinium, gdzie wraz z Eunice zasiadł do wieczerzy. Lektor czytał przez ten czas sielanki Teokryta. Na dworze wiatr napędził chmur od strony Sorakte i nagła burza zmąciła ciszę pogodnej nocy letniej. Od czasu do czasu grzmoty rozlegały się na siedmiu wzgórzach, oni zaś, leżąc obok siebie za stołem, słuchali sielskiego poety, który w śpiewnym doryckim narzeczu opiewał miłość pasterzy, a następnie, uspokojeni, gotowali się do słodkiego spoczynku.\\r\\n\\r\\nPrzedtem jednak jeszcze wrócił Winicjusz. Petroniusz dowiedziawszy się o jego powrocie wyszedł do niego i spytał:\\r\\n\\r\\n— Cóż?… Czy nie uradziliście czego nowego i czy Nazariusz poszedł już do więzienia?\\r\\n\\r\\n— Tak — odpowiedział młody człowiek rozgarniając włosy przemoczone od dżdżu. — Nazariusz poszedł ułożyć się ze stróżami, a ja widziałem Piotra, który mi nakazał modlić się i wierzyć.\\r\\n\\r\\n— To dobrze. Jeśli wszystko pójdzie pomyślnie, następnej nocy można ją będzie wynieść…\\r\\n\\r\\n— Dzierżawca z ludźmi powinien być na świt.\\r\\n\\r\\n— To krótka droga. Spocznij teraz.\\r\\n\\r\\nLecz Winicjusz ukląkł w swym cubiculum i począł się modlić.\\r\\n\\r\\nO wschodzie słońca przybył spod Corioli dzierżawca Niger przywiódłszy ze sobą zgodnie z zaleceniem Winicjusza muły, lektykę i czterech pewnych ludzi, wybranych spomiędzy niewolników brytańskich, których zresztą zostawił przezornie w gospodzie na Suburze.\\r\\n\\r\\nWinicjusz, który czuwał całą noc, wyszedł na jego spotkanie, ów zaś wzruszył się na widok młodego pana i całując jego ręce i oczy rzekł:\\r\\n\\r\\n— Drogi, czyś chory, czy też zmartwienia wyssały ci krew z oblicza, albowiem ledwiem cię mógł na pierwsze wejrzenie rozpoznać?\\r\\n\\r\\nWinicjusz zabrał go do wewnętrznej kolumnady, zwanej ksystem, i tam przypuścił go do tajemnicy. Niger słuchał ze skupioną uwagą i na jego czerstwej, ogorzałej twarzy znać było wielkie wzruszenie, nad którym nie starał się nawet zapanować.\\r\\n\\r\\n— Wiec ona jest chrześcijanką? — zawołał.\\r\\n\\r\\nI począł patrzeć badawczo w twarz Winicjusza, a ten odgadł widocznie, o co pyta go wzrok wieśniaka, albowiem odrzekł:\\r\\n\\r\\n— I ja jestem chrześcijaninem…\\r\\n\\r\\nWówczas w oczach Nigra błysnęły łzy; przez chwilę milczał, następnie wzniósłszy do góry ręce rzekł:\\r\\n\\r\\n— O, dzięki ci, Chryste, iżeś zdjął bielmo z najdroższych mi w świecie oczu.\\r\\n\\r\\nPo czym objął głowę Winicjusza i płacząc ze szczęścia, począł całować jego czoło.\\r\\n\\r\\nW chwilę później nadszedł Petroniusz prowadząc ze sobą Nazariusza.\\r\\n\\r\\n— Dobre wieści! — rzekł z dala.\\r\\n\\r\\nJakoż wieści były dobre. Naprzód Glaukus lekarz zaręczał za życie Ligii, jakkolwiek miała tęż samą gorączkę więzienną, na którą i w Tullianum, i po innych więzieniach umierały codziennie setki ludzi. Co do stróżów i co do człowieka, który sprawdzał śmierć rozpalonym żelazem, nie było najmniejszej trudności. Pomocnik, Attys, był już również ugodzony.\\r\\n\\r\\n— Poczyniliśmy otwory w trumnie tak, aby chora mogła oddychać — mówił Nazariusz. — Całe niebezpieczeństwo w tym, by nie jęknęła lub nie odezwała się w chwili, gdy będziemy przechodzili koło pretorianów. Ale ona jest osłabiona bardzo i od rana leży z zamkniętymi oczyma. Zresztą Glaukus da jej napój usypiający, który sam urządzi z przyniesionych przeze mnie z miasta lekarstw. Wieko trumny nie będzie przybite. Podniesiecie je łatwo i zabierzecie chorą do lektyki, my zaś włożymy do trumny podłużny wór z piaskiem, który miejcie gotowy.\\r\\n\\r\\nWinicjusz słuchając tych słów blady był jak płótno, lecz słuchał z tak natężoną uwagą, iż zdawał się naprzód odgadywać, co Nazariusz ma powiedzieć.\\r\\n\\r\\n— Czy innych jakich ciał nie będą wynosili z więzienia? — zapytał Petroniusz.\\r\\n\\r\\n— Zmarło dzisiejszej nocy koło dwudziestu ludzi, a do wieczora umrze jeszcze kilkunastu — odrzekł chłopiec — my musimy iść wraz z całym orszakiem, ale będziemy się ociągali, by zostać w tyle. Na pierwszym skręcie towarzysz mój umyślnie zakuleje. W ten sposób pozostanie znacznie za innymi. Wy czekajcie nas koło małej świątyni Libityny. Oby Bóg dał noc jak najciemniejszą.\\r\\n\\r\\n— Bóg da — rzekł Niger. — Wczoraj był wieczór jasny, a potem nagle zerwała się burza. Dziś niebo znów pogodne, ale parno od rana. Co noc teraz będą bywały dżdże i burze.\\r\\n\\r\\n— Czy idziecie bez świateł? — spytał Winicjusz.\\r\\n\\r\\n— Na przedzie tylko niosą pochodnie. Wy na wszelki wypadek bądźcie koło świątyni Libityny, jak tylko się ściemni, chociaż wynosimy zwykle trupy dopiero przed samą północą.\\r\\n\\r\\nUmilkli, słychać było tylko śpieszny oddech Winicjusza.\\r\\n\\r\\nPetroniusz zwrócił się do niego.\\r\\n\\r\\n— Mówiłem wczoraj — rzekł — że najlepiej by było, gdybyśmy obaj pozostali w domu. Teraz jednak widzę, że mnie samemu niepodobna będzie usiedzieć… Zresztą, gdyby chodziło o ucieczkę, trzeba by zachowywać więcej ostrożności, ale skoro ją wyniosą jako umarłą, zdaje się, że nikomu najmniejsze podejrzenie nie przejdzie przez głowę.\\r\\n\\r\\n— Tak! Tak! — odpowiedział Winicjusz. — Ja muszę tam być. Sam ją wyjmę z trumny.\\r\\n\\r\\n— Gdy raz będzie w moim domu pod Corioli, odpowiadam za nią — rzekł Niger.\\r\\n\\r\\nNa tym skończyła się rozmowa. Niger udał się do gospody, do swoich ludzi. Nazariusz, zabrawszy pod tunikę kiesę ze złotem, wrócił do więzienia. Dla Winicjusza rozpoczął się dzień pełen niepokoju, gorączki, trwogi i oczekiwania.\\r\\n\\r\\n— Sprawa powinna się udać, bo jest dobrze pomyślana — mówił mu Petroniusz. — Lepiej niepodobna było wszystkiego ułożyć. Ty musisz udawać strapionego i chodzić w ciemnej todze. Ale cyrków jednak nie opuszczaj. Niech cię widzą… Tak wszystko obmyślane, że nie może być zawodu. Ale! Wszakże jesteś zupełnie pewny twego dzierżawcy?\\r\\n\\r\\n— To chrześcijanin — odrzekł Winicjusz.\\r\\n\\r\\nPetroniusz spojrzał na niego ze zdziwieniem, po czym jął ruszać ramionami i mówić jakby sam do siebie:\\r\\n\\r\\n— Na Polluksa! Jak się to jednak szerzy! I jak się trzyma dusz ludzkich!… Pod taką grozą ludzie wyrzekliby się od razu wszystkich bogów rzymskich, greckich i egipskich. To jednak dziwne… Na Polluksa!… Gdybym wierzył, że coś jeszcze na świecie od naszych bogów zależy, obiecałbym teraz każdemu po sześć białych byków, a kapitolińskiemu Jowiszowi dwanaście… Ale i ty nie szczędź obietnic twojemu Chrystusowi…\\r\\n\\r\\n— Ja Mu oddałem duszę — odparł Winicjusz.\\r\\n\\r\\nI rozeszli się. Petroniusz wrócił do cubiculum. Winicjusz zaś poszedł spoglądać z dala na więzienie, stamtąd zaś udał się aż na stok Watykańskiego wzgórza, do owej chaty fossora, w której z rąk Apostoła otrzymał chrzest. Zdawało mu się, że w tej chacie Chrystus wysłucha go prędzej niż gdziekolwiek indziej, więc odnalazłszy ją i rzuciwszy się na ziemię, wytężył wszystkie siły swej zbolałej duszy w modlitwie o litość i zapamiętał się w niej tak, że zapomniał, gdzie jest i co się z nim dzieje.\\r\\n\\r\\nPo południu już zbudził go odgłos trąb, dochodzący od strony Neronowego cyrku. Wyszedł wówczas z chaty i począł spoglądać naokół oczyma jakby świeżo ockniętymi ze snu. Na świecie był upał i cisza, przerywana tylko czasem przez dźwięk spiżu, a ciągle przez zapamiętałe ksykanie koników polnych. Powietrze uczyniło się parne; niebo nad miastem było jeszcze błękitne, ale w stronie Gór Sabińskich zbierały się nisko u brzegu widnokręgu ciemne chmury.\\r\\n\\r\\nWinicjusz wrócił do domu. W atrium czekał na niego Petroniusz.\\r\\n\\r\\n— Byłem na Palatynie — rzekł. — Pokazałem się tam umyślnie i zasiadłem nawet do kości. U Anicjusza jest wieczorem uczta, zapowiedziałem, że przyjdziemy, ale dopiero po północy, gdyż przedtem muszę się wyspać. Jakoż będę, a dobrze by było, gdybyś i ty był.\\r\\n\\r\\n— Czy nie było jakich wiadomości od Nigra albo od Nazariusza? — spytał Winicjusz.\\r\\n\\r\\n— Nie. Zobaczymy ich dopiero o północy. Uważałeś, że zapowiada się burza?\\r\\n\\r\\n— Tak. Jutro ma być widowisko z chrześcijan ukrzyżowanych, może jednak deszcz przeszkodzi.\\r\\n\\r\\nTo rzekłszy, zbliżył się i, dotknąwszy ramienia Winicjusza, rzekł.\\r\\n\\r\\n— Ale jej nie zobaczysz na krzyżu, tylko w Corioli. Na Kastora! Nie oddałbym tej chwili, w której ją uwolnimy, za wszystkie gemmy w Rzymie. Wieczór już blisko…\\r\\n\\r\\nJakoż wieczór się zbliżał, a ciemność poczęła ogarniać miasto wcześniej niż zwykle, z powodu chmur, które zakryły cały widnokrąg. Z nadejściem wieczora spadł deszcz duży, który parując na rozpalonych przez dzienny upał kamieniach napełnił mgłą ulice miasta. Potem na przemian to czyniło się cicho, to znów przechodziły krótkie ulewy.\\r\\n\\r\\n— Śpieszmy się — rzekł wreszcie Winicjusz. — Z powodu burzy mogą wcześniej wywieźć ciała z więzienia.\\r\\n\\r\\n— Czas! — odpowiedział Petroniusz.\\r\\n\\r\\nI wziąwszy galijskie płaszcze z kapturami, wyszli przez drzwiczki od ogrodu na ulicę. Petroniusz uzbroił się także w krótki rzymski nóż, zwany sica, który brał zawsze ze sobą na nocne wyprawy.\\r\\n\\r\\nMiasto było z powodu burzy puste. Od czasu do czasu błyskawica rozdzierała chmury, oświecając jaskrawym blaskiem świeże ściany nowo wzniesionych lub budujących się dopiero domów i mokre płyty kamienne, którymi wyłożone były ulice. Przy takim świetle ujrzeli wreszcie po dość długiej drodze kopiec, na którym stała maleńka świątyńka Libityny, a pod kopcem grupę złożoną z mułów i koni.\\r\\n\\r\\n— Niger! — zawołał cicho Winicjusz.\\r\\n\\r\\n— Jestem, panie! — ozwał się głos wśród dżdżu.\\r\\n\\r\\n— Wszystko gotowe?\\r\\n\\r\\n— Tak jest, drogi. Jak tylko ściemniło się, byliśmy na miejscu. Ale schrońcie się pod okop, bo przemokniecie na wskroś. Co za burza! Sądzę, że spadną grady.\\r\\n\\r\\nJakoż obawa Nigra sprawdziła się, gdyż niebawem począł sypać grad, z początku drobny, po czym coraz grubszy i gęstszy. Powietrze oziębiło się natychmiast.\\r\\n\\r\\nOni zaś stojąc pod okopem, zakryci od wiatru i lodowych pocisków, rozmawiali zniżonymi głosami.\\r\\n\\r\\n— Choćby nas kto ujrzał — mówił Niger — nie poweźmie żadnych podejrzeń, wyglądamy bowiem na ludzi, którzy chcą przeczekać burzę. Ale boję się, żeby nie odłożono wynoszenia trupów do jutra.\\r\\n\\r\\n— Grad nie będzie padał długo — rzekł Petroniusz. — Musimy czekać choćby do brzasku.\\r\\n\\r\\nJakoż czekali nasłuchując, czy nie doleci ich odgłos pochodu. Grad przeszedł istotnie, ale zaraz potem poczęła szumieć ulewa. Chwilami zrywał się wiatr i niósł od strony Cuchnących Dołów straszną woń rozkładających się ciał, które grzebano płytko i niedbale.\\r\\n\\r\\nWtem Niger rzekł:\\r\\n\\r\\n— Widzę przez mgłę światełko… Jedno, dwa, trzy… to pochodnie!\\r\\n\\r\\nI zwrócił się do ludzi:\\r\\n\\r\\n— Baczyć, by muły nie parskały!…\\r\\n\\r\\n— Idą! — rzekł Petroniusz.\\r\\n\\r\\nJakoż światła stawały się coraz wyraźniejsze. Po chwili można było już odróżnić chwiejące się pod powiewem płomienie pochodni.\\r\\n\\r\\nNiger począł się żegnać znakiem krzyża i modlić. Tymczasem posępny korowód przyciągnął bliżej i wreszcie, zrównawszy się z świątyńką Libityny, zatrzymał się. Petroniusz, Winicjusz i Niger przycisnęli sie w milczeniu do kopca, nie rozumiejąc, co to znaczy. Lecz tamci zatrzymali się tylko dlatego, by poobwiązywać sobie twarze i usta szmatami dla ochrony od duszącego smrodu, który przy samych puticuli był wprost nie do zniesienia, po czym podnieśli nosze z trumnami i poszli dalej.\\r\\n\\r\\nJedna tylko trumna zatrzymała się naprzeciw świątyńki.\\r\\n\\r\\nWinicjusz skoczył ku niej, a za nim Petroniusz, Niger i dwaj niewolnicy brytańscy z lektyką.\\r\\n\\r\\nLecz nim dobiegli, w ciemności dał się słyszeć pełen bólu głos Nazariusza:\\r\\n\\r\\n— Panie, przenieśli ją wraz z Ursusem do Eskwilińskiego więzienia… My niesiem inne ciało! A ją porwali przed północą!…\\r\\n\\r\\nPetroniusz, wróciwszy do domu, posępny był jak burza i nie próbował nawet pocieszać Winicjusza. Rozumiał, że o wydobyciu Ligii z Eskwilińskich podziemi nie ma co i marzyć. Odgadywał, że prawdopodobnie dlatego przeniesiono ją z Tullianum, by nie umarła z gorączki i by nie uniknęła przeznaczonego jej amfiteatru. Ale to właśnie był dowód, że czuwano nad nią i strzeżono jej pilniej niż innych. Petroniuszowi żal było do głębi duszy i jej, i Winicjusza, lecz prócz tego nurtowała go i ta myśl, że po raz pierwszy w życiu coś mu się nie udało i że po raz pierwszy został zwyciężony w walce.\\r\\n\\r\\n„Fortuna zdaje się mnie opuszczać — mówił sobie — ale bogowie mylą się, jeśli sądzą, że zgodzę się na takie na przykład życie jak jego.”\\r\\n\\r\\nTu spojrzał na Winicjusza, który również patrzył na niego rozszerzonymi źrenicami.\\r\\n\\r\\n— Co tobie? Ty masz gorączkę? — rzekł Petroniusz.\\r\\n\\r\\nÓw zaś odpowiedział jakimś dziwnym, złamanym i powolnym głosem, jakby chorego dziecka:\\r\\n\\r\\n— A ja wierzę, że On może mi ją powrócić.\\r\\n\\r\\nNad miastem cichły ostatnie grzmoty burzy.\\r\\n\\r\\n\\r\\n\\r\\nRozdział pięćdziesiąty ósmy\\r\\n\\r\\nTrzydniowy deszcz, zjawisko wyjątkowe w Rzymie podczas lata, i grady, padające wbrew przyrodzonemu porządkowi nie tylko w dzień i wieczorami, ale nawet wśród nocy, przerwały widowiska. Lud począł trwożyć się. Przepowiadano nieurodzaj na winograd, a gdy pewnego popołudnia piorun stopił na Kapitolu brązowy posąg Cerery, nakazano ofiary w świątyni Jowisza Salwatora. Kapłani Cerery rozpuścili wieść, że gniew bogów zwrócił się na miasto z powodu zbyt opieszałego wymiaru kary na chrześcijan, tłumy więc jęły domagać się, by bez względu na pogodę przyśpieszono dalszy ciąg igrzysk, i radość ogarnęła cały Rzym, gdy ogłoszono wreszcie, że po trzech dniach przerwy ludus rozpocznie się na nowo.\\r\\n\\r\\nTymczasem wróciła i piękna pogoda. Amfiteatr od świtu do nocy napełnił się tysiącami ludzi, cezar zaś przybył również wcześnie z westalkami i dworem. Widowisko miało rozpocząć się od walki chrześcijan między sobą, których w tym celu poprzebierano za gladiatorów i dano im wszelką broń, jaka służyła szermierzom z zawodu do zaczepnego i obronnego boju. Lecz tu nastąpił zawód. Chrześcijanie porzucali na piasek sieci, widły, włócznie i miecze, a natomiast poczęli się obejmować wzajemnie i zachęcać do wytrwania wobec mąk i śmierci. Wówczas głęboka uraza i oburzenie zawładnęły sercami tłumów. Jedni zarzucali im małoduszność i tchórzostwo, drudzy twierdzili, iż nie chcą się bić naumyślnie, przez nienawiść do ludu i dlatego, by go pozbawić radości, jaką widok męstwa zwykł sprawiać. Wreszcie z rozkazu cezara wypuszczono na nich prawdziwych gladiatorów, którzy klęczących i bezbronnych wycięli w mgnieniu oka.\\r\\n\\r\\nLecz po uprzątnięciu trupów widowisko przestało być walką, a zmieniło się w szereg mitologicznych obrazów pomysłu samego cezara. Ujrzano więc Herkulesa płonącego żywym ogniem na górze Oeta. Winicjusz zadrżał na myśl, że na rolę Herkulesa przeznaczono może Ursusa, lecz widocznie kolej nie przyszła jeszcze na wiernego sługę Ligii, albowiem na stosie spłonął jakiś inny, zupełnie nie znany Winicjuszowi chrześcijanin. Natomiast w następnym obrazie Chilon, którego cezar nie chciał uwolnić od bytności na przedstawieniu, ujrzał znajomych sobie ludzi. Przedstawiano śmierć Dedala i Ikara. W roli Dedala występował Eurycjusz, ten sam starzec, który w swoim czasie dał Chilonowi znak ryby, w roli zaś Ikara syn jego, Kwartus. Obydwóch podniesiono za pomocą umyślnej maszynerii w górę, a następnie strącono nagle z ogromnej wysokości na arenę, przy czym młody Kwartus upadł tak blisko cesarskiego podium, iż obryzgał krwią nie tylko zewnętrzne ozdoby, ale i wysłane purpurą oparcie. Chilon nie widział upadku, albowiem przymknął oczy, słyszał tylko głuche uderzenie ciała, a gdy po chwili ujrzał krew tuż obok siebie, omal nie zemdlał po raz wtóry. Ale obrazy zmieniały się prędko. Sromotne męki dziewic, hańbionych przed śmiercią przez gladiatorów poprzebieranych za zwierzęta, rozradowały serca tłumów. Widziano kapłanki Kibeli i Cerery, widziano Danaidy, widziano Dirce i Pasifae, widziano wreszcie dziewczątka niedorosłe, rozrywane przez dzikie konie. Lud oklaskiwał coraz nowe pomysły cezara, który dumny z nich i uszczęśliwiony z oklasków, nie odejmował teraz ani na chwilę szmaragdu od oka, przypatrując się białym ciałom rozdzieranym przez żelazo i konwulsyjnym drganiom ofiar. Dawano jednak obrazy i z dziejów miasta. Po dziewicach ujrzano Mucjusza Scewolę, którego ręka, przymocowana do trójnoga z ogniem, napełniała swędem spalonego mięsa amfiteatr, ale który, jak prawdziwy Scewola, stał bez jęku, z oczyma wzniesionymi w górę i z szeptem modlitwy na sczerniałych wargach. Po dobiciu go i wywleczeniu ciała do spoliarium nastąpiła zwykła południowa przerwa w przedstawieniu. Cezar wraz z westalkami i augustianami opuścił amfiteatr i udał się do wzniesionego umyślnie, olbrzymiego szkarłatnego namiotu, w którym przygotowano dla niego i gości wspaniałe prandium. Tłumy po większej części poszły za jego przykładem i wylewając się na zewnątrz, rozkładały się w malowniczych grupach obok namiotu, aby dać odpoczynek znużonym przez długie siedzenie członkom i spożyć potrawy, które z łaski cezara obficie roznosili niewolnicy. Najciekawsi tylko po opuszczeniu siedzeń zeszli na samą arenę i dotykając palcami lepkiego od krwi piasku rozprawiali jako znawcy i lubownicy o tym, co się już odbyło i co jeszcze miało nastąpić. Wkrótce jednak odeszli i rozprawiacze, aby nie spóźnić się na ucztę; zostało tylko kilku ludzi, których zatrzymała nie ciekawość, ale współczucie dla przyszłych ofiar.\\r\\n\\r\\nCi ukryli się w przedziałach lub na niższych miejscach, a tymczasem zrównano arenę i poczęto kopać w niej doły, jeden przy drugim, rzędami, przez całe kolisko, od brzegu do brzegu, tak że ostatni ich szereg przypadał o kilkanaście kroków od cesarskiego podium. Z zewnątrz cyrku dochodził gwar ludu, krzyki i oklaski, a tu czyniono z gorączkowym pośpiechem przygotowania do jakichś nowych mąk. Naraz otwarły się cunicula i ze wszystkich otworów prowadzących na arenę poczęto wypędzać gromady chrześcijan, nagich i dźwigających krzyże na ramionach. Zaroił się od nich cały amfiteatr. Biegli starcy pochyleni pod ciężarem drewnianych bierwion, obok nich mężczyźni w sile wieku, kobiety z rozpuszczonymi włosami, pod którymi starały się ukryć swą nagość, chłopięta niedorosłe i całkiem małe dzieci. Krzyże w większej części, również jak ofiary, uwieńczone były kwiatami. Służba cyrkowa, ćwicząc nieszczęsnych batami, zmuszała ich, by układali krzyże wedle gotowych dołów i sami stawali przy nich szeregiem. W ten sposób mieli zginąć ci, których pierwszego dnia igrzysk nie zdążono wypchnąć na pastwę psom i dzikim zwierzętom. Teraz chwytali ich czarni niewolnicy i kładąc ofiary na wznak na drzewie, poczęli przybijać im ręce do przecznic gorliwie i szybko, tak aby lud wróciwszy po skończonej przerwie zastał już wszystkie krzyże wzniesione. W całym amfiteatrze rozległ się teraz huk młotów, którego echa rozebrzmiały po wyższych rzędach i doszły aż na plac otaczający amfiteatr i pod namiot, w którym cezar podejmował westalki i towarzyszów. Tam pito wino, żartowano z Chilona i szeptano dziwne słowa do uszu kapłanek Westy, na arenie zaś wrzała robota, gwoździe pogrążały się w ręce i nogi chrześcijan, warczały łopaty zasypujące ziemią doły, w które wstawiano krzyże.\\r\\n\\r\\nLecz między ofiarami, na które dopiero za chwilę miała przyjść kolej, był Kryspus. Lwy nie miały czasu go rozedrzeć, więc przeznaczono mu krzyż, on zaś, zawsze gotów na śmierć, radował się myślą, że nadchodzi jego godzina. Wyglądał dziś inaczej, albowiem wyschłe ciało jego było obnażone zupełnie, tylko przepaska bluszczowa okrywała mu biodra, na głowie zaś miał wieniec z róż. Ale w oczach błyszczała mu zawsze taż sama niepożyta energia i taż sama twarz surowa i fanatyczna wychylała się spod wieńca. Nie zmieniło się też jego serce, albowiem jak niegdyś w cuniculum groził gniewem Bożym poobszywanym w skóry współbraciom, tak i dziś gromił ich, zamiast pocieszać.\\r\\n\\r\\n— Dziękujcie Zbawicielowi — mówił — że pozwala wam umrzeć taką śmiercią, jaką sam umarł. Może część win waszych będzie wam za to odpuszczona, drżyjcie wszelako, albowiem sprawiedliwości musi się stać zadość i nie może być jednakiej nagrody dla złych i dobrych.\\r\\n\\r\\nA słowom jego wtórował odgłos młotów, którymi przybijano ręce i nogi ofiar. Coraz więcej krzyży wznosiło się na arenie, on zaś zwracając się do gromady tych, którzy stali jeszcze, każdy przy swoim drzewie, mówił dalej:\\r\\n\\r\\n— Widzę otwarte niebo, ale widzę otwartą i otchłań… Sam nie wiem, jako zdam sprawę Panu z żywota mego, chociażem wierzył i nienawidziłem złego, i nie śmierci się lękam, lecz zmartwychpowstania, nie męki, lecz sądu, albowiem nastaje dzień gniewu.\\r\\n\\r\\nA wtem spomiędzy bliższych rzędów ozwał się jakiś głos spokojny i uroczysty:\\r\\n\\r\\n— Nie dzień gniewu, ale dzień miłosierdzia, dzień zbawienia i szczęśliwości, albowiem powiadam wam, że Chrystus przygarnie was, pocieszy i posadzi na prawicy swojej. Ufajcie, bo oto niebo otwiera się przed wami.\\r\\n\\r\\nNa te słowa wszystkie oczy zwróciły się ku ławkom; nawet ci, którzy już wisieli na krzyżach, podnieśli blade, umęczone głowy i poczęli patrzeć w stronę mówiącego męża.\\r\\n\\r\\nA on zbliżył się aż do przegrody otaczającej arenę i począł ich żegnać znakiem krzyża.\\r\\n\\r\\nKryspus wyciągnął ku niemu ramię, jakby chcąc go zgromić, lecz ujrzawszy jego twarz opuścił dłoń, po czym kolana zgięły się pod nim, a usta wyszeptały:\\r\\n\\r\\n— Apostoł Paweł!…\\r\\n\\r\\nKu wielkiemu zdziwieniu cyrkowej służby poklękali wszyscy, których nie zdążono dotąd poprzybijać, zaś Paweł z Tarsu zwrócił się do Kryspa i rzekł:\\r\\n\\r\\n— Kryspie, nie groź im, albowiem dziś jeszcze będą z tobą w raju. Ty mniemasz, że mogą być potępieni? Lecz któż je potępi? Zali uczyni to Bóg, który oddał za nie Syna swego? Zali Chrystus, który umarł dla ich zbawienia, jako oni umierają dla imienia Jego? I jakoż może potępić Ten, który miłuje? Kto będzie skarżył na wybrane Boże? Kto powie na tę krew: „Przeklęta”?…\\r\\n\\r\\n— Panie, nienawidziłem złego — odrzekł stary kapłan.\\r\\n\\r\\n— Chrystus więcej jeszcze nakazał miłować ludzi niż nienawidzić złego, albowiem nauka Jego miłością jest, nie nienawiścią.\\r\\n\\r\\n— Zgrzeszyłem w godzinę śmierci — odrzekł Kryspus.\\r\\n\\r\\nI począł się bić w piersi.\\r\\n\\r\\nWtem zarządca ławek zbliżył się ku Apostołowi i zapytał:\\r\\n\\r\\n— Kto jesteś, który przemawiasz do skazanych?\\r\\n\\r\\n— Obywatel rzymski — odparł spokojnie Paweł.\\r\\n\\r\\nPo czym zwróciwszy się do Kryspa, rzekł:\\r\\n\\r\\n— Ufaj, gdyż dzień to jest łaski, i umrzyj w spokoju, sługo Boży.\\r\\n\\r\\nDwaj Murzyni zbliżyli się w tej chwili do Kryspa, aby położyć go na drzewie, lecz on spojrzał raz jeszcze naokół i zawołał:\\r\\n\\r\\n— Bracia moi, módlcie się za mnie!\\r\\n\\r\\nI twarz jego straciła zwykłą surowość; kamienne rysy przybrały wyraz spokoju i słodyczy. Sam rozciągnął ręce wzdłuż ramion krzyża, aby ułatwić robotę, i patrząc wprost w niebo, począł modlić się żarliwie. Zdawał się nic nie czuć, albowiem gdy gwoździe zagłębiały się w jego ręce, najmniejsze drgnienie nie wstrząsnęło jego ciałem ani na obliczu nie pojawiła się żadna zmarszczka bólu: modlił się, gdy przybijano mu nogi, modlił się, gdy wznoszono krzyż i udeptywano naokół ziemię. Dopiero gdy tłumy ze śmiechem i okrzykami poczęły napełniać amfiteatr, brwi starca ściągnęły się nieco, jakby się gniewał, że pogański lud miesza mu ciszę i spokój słodkiej śmierci.\\r\\n\\r\\nLecz przedtem jeszcze wzniesiono wszystkie krzyże, tak że na arenie stanął jakby las z wiszącymi na drzewach ludźmi. Na ramiona krzyży i na głowy męczenników padał blask słońca, na arenę zaś grube cienie, tworzące jakby czarną poplątaną kratę, wśród której przeświecał żółty piasek. Było to widowisko, w którym dla ludu całą rozkosz stanowiło przypatrywanie się powolnemu konaniu. Lecz nigdy dotąd nie widziano takiej gęstwy krzyży. Arena była nimi nabita tak szczelnie, że służba z trudnością mogła się między nimi przeciskać. Na obrębie wisiały przeważnie kobiety, lecz Kryspa, jako przywódcę, wzniesiono tuż prawie przed podium cesarskim, na ogromnym krzyżu spowitym u spodu w wiciokrzew. Nikt z ofiar jeszcze nie skonał, ale niektórzy z tych, których poprzybijano najpierwej, pomdleli. Nikt nie jęczał i nie wołał o litość. Niektórzy wisieli z głowami pochylonymi na ramiona lub pospuszczanymi na piersi, jakby ujęci snem, niektórzy jakby w zamyśleniu, niektórzy patrząc jeszcze ku niebu poruszali z cicha ustami. W tym strasznym lesie krzyży, w tych porozpinanych ciałach, w milczeniu ofiar było jednak coś złowrogiego. Lud, który po uczcie syt i rozweselony wchodził z okrzykami do cyrku, umilkł nie wiedząc, na którym ciele oczy zatrzymać i co myśleć. Nagość naprężonych kobiecych postaci przestała drażnić jego zmysły. Nie czyniono nawet zwykłych zakładów o to, kto prędzej skona, które czyniono zwykle, gdy na arenie zjawiała się mniejsza ilość skazanych. Zdawało się, że cezar nudzi się także, albowiem przekręciwszy głowę, poprawił leniwym ruchem naszyjnik, z twarzą ospałą i senną.\\r\\n\\r\\nWtem wiszący naprzeciw Kryspus, który przed chwilą oczy miał zamknięte, jak człowiek omdlały lub konający, otworzył je i począł patrzeć na cezara.\\r\\n\\r\\nTwarz jego przybrała znów wyraz tak nieubłagany, a wzrok zapłonął takim ogniem, że augustianie poczęli szeptać między sobą ukazując go palcami, a w końcu sam cezar zwrócił na niego uwagę i ociężale przyłożył szmaragd do oka.\\r\\n\\r\\nNastała cisza zupełna. Oczy widzów utkwione były w Kryspa, który próbował poruszyć prawą ręką, jakby ją chciał oderwać od drzewa.\\r\\n\\r\\nPo chwili pierś wzdęła mu się, żebra wystąpiły na wierzch i począł wołać:\\r\\n\\r\\n— Matkobójco! Biada ci!\\r\\n\\r\\nAugustianie posłyszawszy śmiertelną obelgę, rzuconą panu świata wobec tysiącznych tłumów, nie śmieli oddychać. Chilo zmartwiał. Cezar drgnął i wypuścił z palców szmaragd.\\r\\n\\r\\nLud zatrzymał również dech w piersiach. Głos Kryspusa rozlegał się coraz potężniej w całym amfiteatrze:\\r\\n\\r\\n— Biada ci, morderco żony i brata, biada ci, Antychryście! Otchłań otwiera się pod tobą, śmierć wyciąga po ciebie ręce i grób cię czeka. Biada ci, żywy trupie, albowiem umrzesz w przerażeniu i potępiony będziesz na wieki!...\\r\\n\\r\\nI nie mogąc oderwać przybitej dłoni od drzewa, rozciągnięty okropnie, straszny, za życia jeszcze do kościotrupa podobny, nieugięty jak przeznaczenie, trząsł białą brodą nad Neronowym podium, rozpraszając zarazem ruchami głowy liście róż z wieńca, który mu nałożono na czaszkę.\\r\\n\\r\\n— Biada ci, morderco! Przebrana jest twoja miara i czas twój zbliża się!…\\r\\n\\r\\nTu wytężył się raz jeszcze: zdawało się przez chwilę, że oderwie dłoń od krzyża i wyciągnie ją groźnie nad cezarem, lecz nagle wychudłe jego ramiona wydłużyły się jeszcze bardziej, ciało obsunęło się ku dołowi, głowa opadła mu na piersi i skonał.\\r\\n\\r\\nWśród krzyżowego lasu słabsi poczęli też już zasypiać snem wiecznym.\\r\\n\\r\\n\\r\\n\\r\\nRozdział pięćdziesiąty dziewiąty\\r\\n\\r\\n— Panie — mówił Chilo — teraz jest morze jak oliwa i fale zdają się spać… Jedźmy do Achai. Tam czeka cię sława Apollina, tam czekają cię wieńce, tryumfy, tam ludzie cię ubóstwiają, a bogowie przyjmą jak równego sobie gościa, tu zaś, panie…\\r\\n\\r\\nI przerwał, albowiem dolna warga poczęła mu się trząść tak silnie, że jego słowa przeszły w niezrozumiałe dźwięki.\\r\\n\\r\\n— Pojedziemy po skończonych igrzyskach — odrzekł Nero. — Wiem, że i tak już niektórzy nazywają chrześcijan innoxia corpora. Gdybym odjechał, zaczęliby to powtarzać wszyscy. Czego się ty boisz, zmurszała bedłko?\\r\\n\\r\\nTo rzekłszy zmarszczył brwi, lecz począł patrzeć pytającym wzrokiem na Chilona, jakby czekając od niego wyjaśnienia, albowiem udawał tylko zimną krew. Na ostatnim przedstawieniu sam zląkł się słów Kryspa i wróciwszy do domu nie mógł zasnąć z wściekłości i wstydu, ale zarazem ze strachu. Wtem przesądny Westynus, który słuchał w milczeniu ich rozmowy, obejrzał się wokoło i rzekł tajemniczym głosem:\\r\\n\\r\\n— Słuchaj, panie, tego starca: w tych chrześcijanach jest coś dziwnego… Ich bóstwo daje im śmierć lekką, ale może być mściwe.\\r\\n\\r\\nNa to Nero rzekł prędko:\\r\\n\\r\\n— To nie ja urządzam igrzyska. To Tygellin.\\r\\n\\r\\n— Tak jest! To ja — odpowiedział Tygellin, który dosłyszał odpowiedź cezara. — To ja i drwię sobie ze wszystkich bogów chrześcijańskich. Westynus, panie, to pęcherz wydęty przesądami, a ten waleczny Grek gotów umrzeć ze strachu na widok kwoki najeżonej w obronie kurcząt.\\r\\n\\r\\n— To dobrze — rzekł Nero — ale każ odtąd chrześcijanom obcinać języki albo kneblować usta.\\r\\n\\r\\n— Zaknebluje im je ogień, o boski.\\r\\n\\r\\n— Biada mi! — jęknął Chilo.\\r\\n\\r\\nLecz cezar, któremu zuchwała pewność siebie Tygellina dodała otuchy, począł się śmiać i rzekł pokazując na starego Greka:\\r\\n\\r\\n— Patrzcie, jak wygląda potomek Achillesa!\\r\\n\\r\\nRzeczywiście Chilo wyglądał strasznie. Resztki włosów na czaszce pobielały mu zupełnie, w twarzy zakrzepł mu wyraz jakiegoś niezmiernego niepokoju, trwogi i pognębienia. Wydawał się też chwilami jakby odurzony i na wpół przytomny. Często nie odpowiadał na pytania, czasem znów wpadał w gniew i stawał się zuchwałym, tak że augustianie woleli go nie zaczepiać.\\r\\n\\r\\nTaka chwila przyszła nań i teraz.\\r\\n\\r\\n— Róbcie ze mną, co chcecie, a ja na igrzyska więcej nie pójdę! — zawołał rozpaczliwie, klaszcząc w palce.\\r\\n\\r\\nNero popatrzył na niego przez chwilę i zwróciwszy się do Tygellina, rzekł:\\r\\n\\r\\n— Dopilnujesz, by w ogrodach ten stoik był blisko mnie. Chcę widzieć, jakie uczynią na nim wrażenie nasze pochodnie.\\r\\n\\r\\nChilo zląkł się jednak groźby drgającej w głosie cezara.\\r\\n\\r\\n— Panie — rzeki — nic nie zobaczę, albowiem nie widzę w nocy.\\r\\n\\r\\nA cezar odpowiedział ze strasznym uśmiechem:\\r\\n\\r\\n— Noc będzie jasna jak dzień.\\r\\n\\r\\nPo czym zwrócił się do innych augustianów, z którymi począł rozmawiać o wyścigach, jakie zamierzał wyprawić pod koniec igrzysk.\\r\\n\\r\\nDo Chilona zbliżył się Petroniusz i trąciwszy go w ramię rzekł:\\r\\n\\r\\n— Zalim ci nie mówił? Nie wytrzymasz.\\r\\n\\r\\nÓw zaś odpowiedział:\\r\\n\\r\\n— Chcę się upić…\\r\\n\\r\\nI wyciągnął drżącą rękę po krater z winem, lecz nie mógł go donieść do ust, co widząc Westynus odebrał mu naczynie, następnie zaś przysunąwszy się blisko, spytał z twarzą zaciekawioną i przelękłą:\\r\\n\\r\\n— Czy ścigają cię Furie? Co?…\\r\\n\\r\\nStarzec patrzył na niego jakiś czas z otwartymi ustami, jakby nie zrozumiał pytania, i jął mrugać oczyma.\\r\\n\\r\\nA Westynus powtórzył:\\r\\n\\r\\n— Czy ścigają cię Furie?\\r\\n\\r\\n— Nie — odrzekł Chilo — ale noc jest przede mną.\\r\\n\\r\\n— Jak to noc?… Niech bogowie zmiłują się nad tobą! Jak to noc?\\r\\n\\r\\n— Noc okropna i nieprzejrzana, w której się coś rusza i coś idzie do mnie. Ale ja nie wiem co i boję się.\\r\\n\\r\\n— Zawszem był pewny, że to są czarownicy. Czy ci się co nie śni?\\r\\n\\r\\n— Nie, bo nie sypiam. Ja nie myślałem, że ich tak skarzą.\\r\\n\\r\\n— Czy ci ich żal?\\r\\n\\r\\n— Po co wy rozlewacie tyle krwi? Słyszałeś, co tamten mówił z krzyża? Biada nam!\\r\\n\\r\\n— Słyszałem — odpowiedział cicho Westynus. — Ale to są podpalacze.\\r\\n\\r\\n— Nieprawda!\\r\\n\\r\\n— I nieprzyjaciele rodu ludzkiego.\\r\\n\\r\\n— Nieprawda!\\r\\n\\r\\n— I zatruwacze wód.\\r\\n\\r\\n— Nieprawda!\\r\\n\\r\\n— I mordercy dzieci…\\r\\n\\r\\n— Nieprawda!\\r\\n\\r\\n— Jakże? — zapytał ze zdziwieniem Westynus. — Tyś sam to mówił i wydawałeś ich w ręce Tygellina!\\r\\n\\r\\n— Toteż otoczyła mnie noc i śmierć idzie ku mnie… Czasem zdaje mi się, żem już umarł i wy także.\\r\\n\\r\\n— Nie! To oni mrą, a my jesteśmy żywi. Ale powiedz mi: co oni widzą umierając?\\r\\n\\r\\n— Chrystusa…\\r\\n\\r\\n— To ich bóg? Czy to możny bóg?\\r\\n\\r\\nLecz Chilo odpowiedział również pytaniem:\\r\\n\\r\\n— Co to za pochodnie mają się palić w ogrodach? Słyszałeś, co mówił cezar?\\r\\n\\r\\n— Słyszałem i wiem. Takich zwą sarmenticii i semaxii… Przybiorą ich w bolesne tuniki napojone żywicą, przywiążą do słupów i podpalą… byle tylko ich bóg nie spuścił na miasto jakich klęsk… Semaxii! To straszna kaźń.\\r\\n\\r\\n— Wolę to, bo nie będzie krwi — odpowiedział Chilo. — Każ niewolnikowi podać mi krater do ust. Chcę pić, a rozlewam wino, bo mi ręka lata ze starości…\\r\\n\\r\\nInni rozmawiali przez ten czas także o chrześcijanach. Stary Domicjusz Afer drwił z nich.\\r\\n\\r\\n— Mnóstwo ich takie — mówił — że mogliby wzniecić wojnę domową, i pamiętacie, że były obawy, czy nie zechcą się bronić. A oni umierają jak owce.\\r\\n\\r\\n— Niechby spróbowali inaczej! — rzekł Tygellinus.\\r\\n\\r\\nNa to ozwał się Petroniusz:\\r\\n\\r\\n— Mylicie się. Oni się bronią.\\r\\n\\r\\n— A to jakim sposobem?\\r\\n\\r\\n— Cierpliwością.\\r\\n\\r\\n— To nowy sposób.\\r\\n\\r\\n— Zapewne. Ale czy możecie powiedzieć, że oni umierają tak jak pospolici zbrodniarze? Nie! Oni umierają tak, jakby zbrodniarzami byli ci, którzy ich na śmierć skazują, to jest my i cały lud rzymski.\\r\\n\\r\\n— Co za brednie! — zawołał Tygellinus.\\r\\n\\r\\n— Hic abdera! — odpowiedział Petroniusz.\\r\\n\\r\\nLecz inni, uderzeni trafnością jego uwagi, poczęli spoglądać na się ze zdziwieniem i powtarzać:\\r\\n\\r\\n— Prawda! Jest coś odmiennego i osobliwego w ich śmierci.\\r\\n\\r\\n— Mówię wam, że oni widzą swoje bóstwo! — zawołał z boku Westynus.\\r\\n\\r\\nWówczas kilku augustianów zwróciło się do Chilona:\\r\\n\\r\\n— Hej, stary, ty ich znasz dobrze: powiedz nam, co oni widzą?\\r\\n\\r\\nA Grek wypluł wino na tunikę i odrzekł:\\r\\n\\r\\n— Zmartwychwstanie!…\\r\\n\\r\\nI począł się trząść tak, że siedzący bliżej goście wybuchli głośnym śmiechem.\\r\\n\\r\\n\\r\\n\\r\\nRozdział sześćdziesiąty\\r\\n\\r\\nOd kilku dni Winicjusz spędzał noce za domem. Petroniuszowi przychodziło do głowy, że on może znów ułożył jakiś nowy plan i pracuje nad uwolnieniem Ligii z Eskwilińskiego więzienia, nie chciał go już jednak o nic pytać, by nie przynieść nieszczęścia robocie. Ten wykwintny sceptyk stał się także pod pewnym względem przesądnym, a raczej od czasu, jak nie udało mu się wyrwać dziewczyny z Mamertyńskiego podziemia, przestał ufać swej gwieździe.\\r\\n\\r\\nNie liczył zresztą i teraz na dobry wynik zabiegów Winicjusza. Eskwilińskie więzienie, urządzone naprędce z piwnic domów, które zburzono dla położenia tamy pożarowi, nie było wprawdzie tak straszne, jak stare Tullianum obok Kapitolu, ale było natomiast stokroć bardziej strzeżone. Petroniusz rozumiał doskonale, że Ligię przeniesiono tam tylko dlatego, by nie umarła i nie uniknęła amfiteatru, łatwo mu więc było domyśleć się, że właśnie z tego powodu muszą jej pilnować jak oka w głowie.\\r\\n\\r\\n— Widocznie — mówił sobie — cezar wraz z Tygellinem przeznaczają ją na jakieś osobne, straszniejsze od wszystkich widowisko i Winicjusz prędzej sam zginie, niż zdoła ją wydobyć.\\r\\n\\r\\nWinicjusz jednak stracił także nadzieję, czy potrafi ją wydobyć. Obecnie mógł to uczynić tylko Chrystus. Młodemu trybunowi chodziło już tylko o to, by mógł ją widywać w więzieniu.\\r\\n\\r\\nOd niejakiego czasu nie dawała mu spokoju myśl, że Nazariusz dostał się jednak do Mamertyńskiego więzienia jako najemnik do wynoszenia trupów, postanowił więc spróbować tej drogi.\\r\\n\\r\\nPrzekupiony za ogromną sumę, dozorca Cuchnących Dołów przyjął go wreszcie w poczet swej czeladzi, którą co noc wysyłał po trupy do więzień. Niebezpieczeństwo, by Winicjusz mógł być poznany, było istotnie małe. Chroniły od niego: noc, niewolniczy ubiór i złe oświetlenie więzień. Komuż zresztą mogło przyjść do głowy, by patrycjusz, wnuk i syn konsulów, mógł się znaleźć między czeladzią grabarską, narażoną na wyziewy więzień i Cuchnących Dołów, i jął się pracy, do której zmuszała ludzi tylko niewola lub ostatnia nędza.\\r\\n\\r\\nLecz on, gdy nadszedł upragniony wieczór, z radością przewiązał biodra i okręcił głowę szmatą napojoną terpentyną, i z bijącym sercem udał się wraz z gromadą innych na Eskwilin.\\r\\n\\r\\nStraże pretoriańskie nie czyniły im trudności, wszyscy bowiem zaopatrzeni byli w odpowiednie tessery, które centurion oglądał przy świetle latarni. Po chwili wielkie żelazne drzwi otworzyły się przed nimi i weszli.\\r\\n\\r\\nWinicjusz ujrzał przed sobą obszerną, sklepioną piwnicę, z której przechodziło się do szeregu innych. Mdłe kaganki oświecały wnętrze napełnione ludźmi. Niektórzy z nich leżeli pod ścianami, pogrążeni we śnie lub może umarli. Inni okrążali wielkie naczynie z wodą, stojące w pośrodku, z którego pili jak ludzie trawieni gorączką, inni siedzieli na ziemi z łokciami wspartymi o kolana i z głowami w dłoniach, gdzieniegdzie dzieci spały, poprzytulane do matek. Naokół słychać było to jęki i głośny przyśpieszony oddech chorych, to płacz, to szepty modlitwy, to pieśni nucone półgłosem, to przekleństwa dozorców. W podziemiu panował trupi zaduch i tłok. W mrocznych głębiach roiły się ciemne postacie, bliżej zaś, przy migotliwych płomykach widać było twarze wybladłe, przerażone, zapadnięte i głodne, z oczyma zgasłymi albo płonącymi gorączką, ze zsiniałymi ustami, ze strugami potu na czołach i pozlepianym włosem. Po kątach majaczyli głośno chorzy, inni wołali o wodę, inni, by ich wieść na śmierć. A było to jednak więzienie mniej straszne od starego Tullianum. Pod Winicjuszem nogi zachwiały się na ten widok i w piersi zabrakło mu oddechu. Na myśl, że Ligia znajduje się wśród tej nędzy i niedoli, włosy powstały mu na głowie, a w piersiach zamarł krzyk rozpaczy. Amfiteatr, kły dzikich zwierząt, krzyże, wszystko było lepsze od tych straszliwych, pełnych trupiego zaduchu podziemi, w których błagalne głosy ludzkie powtarzały ze wszystkich kątów:\\r\\n\\r\\n— Wiedźcie nas na śmierć!\\r\\n\\r\\nWinicjusz wpił w dłonie paznokcie, czuł bowiem, że słabnie i że opuszcza go przytomność. Wszystko, przez co przeszedł dotychczas, cała miłość i boleść zmieniła się w nim w jedną żądzę śmierci.\\r\\n\\r\\nWtem tuż obok ozwał się głos dozorcy Cuchnących Dołów:\\r\\n\\r\\n— A ile macie dziś trupów?\\r\\n\\r\\n— Będzie z tuzin — odpowiedział strażnik więzienny — ale do rana będzie więcej, bo tam już niektórzy rzężą pod ścianami.\\r\\n\\r\\nI począł narzekać na kobiety, że ukrywają zmarłe dzieci dlatego, by dłużej je mieć przy sobie i nie oddawać, póki można, do Cuchnących Dołów. Trzeba trupy poznawać dopiero po zapachu, przez co powietrze, i tak straszne, psuje się jeszcze bardziej. „Wolałbym — mówił — być niewolnikiem w wiejskim ergastulum niż pilnować tych gnijących za życia psów.” Dozorca Dołów pocieszał go, twierdząc, że jego służba nie jest lżejsza. Przez ten czas Winicjuszowi wróciło poczucie rzeczywistości i począł rozglądać się w podziemiu, w którym jednak na próżno szukał oczyma Ligii, myśląc przy tym, że może jej wcale nie zobaczyć, dopóki będzie żywa. Piwnic było kilkanaście, połączonych ze sobą świeżymi przekopami, czeladź zaś grabarska wchodziła tylko do tych, z których trzeba było zabierać ciała zmarłych, zdjął go więc strach, że to, co kosztowało tyle trudów, może mu na nic nie posłużyć.\\r\\n\\r\\nNa szczęście jego patron przyszedł mu z pomocą.\\r\\n\\r\\n— Ciała trzeba zaraz wynosić — rzekł — bo zaraza najbardziej szerzy się przez trupy. Inaczej pomrzecie i wy, i więźniowie.\\r\\n\\r\\n— Na wszystkie piwnice jest nas dziesięciu — odrzekł strażnik — i musimy przecie spać.\\r\\n\\r\\n— To ja ci zostawię czterech moich ludzi, którzy w nocy będą chodzili po piwnicach i patrzyli, czy kto nie umarł.\\r\\n\\r\\n— Wypijemy jutro, jeśli to uczynisz. Każdego trupa niech zaniosą do próby, bo przyszły rozkazy, by umarłym przekłuwać szyje, a potem zaraz z nimi do Dołów!\\r\\n\\r\\n— Dobrze, ale wypijemy! — ozwał się dozorca.\\r\\n\\r\\nPo czym wyznaczył czterech ludzi, a między nimi Winicjusza, z pozostałymi zaś zabrał się do wkładania trupów na nosze.\\r\\n\\r\\nWinicjusz odetchnął. Był pewien przynajmniej tego, że teraz odnajdzie Ligię.\\r\\n\\r\\nI naprzód począł przeglądać starannie pierwsze podziemie. Zajrzał do wszystkich ciemnych kątów, do których prawie nie dochodził blask kaganka, obejrzał postaci śpiące pod ścianami, pod przykryciem płacht, obejrzał najciężej chorych, których pozaciągano w kąt osobny, Ligii jednakże nie mógł nigdzie odnaleźć. W drugiej i trzeciej piwnicy poszukiwania jego pozostały również bez skutku.\\r\\n\\r\\nTymczasem godzina uczyniła się późna, ciała powynoszono. Strażnicy, ułożywszy się w korytarzach łączących piwnice, posnęli, dzieci, znużone płaczem, umilkły, w podziemiach słychać było tylko oddech strudzonych piersi i gdzieniegdzie jeszcze szept modlitw.\\r\\n\\r\\nWinicjusz wszedł z kagankiem do czwartej z kolei piwnicy, znacznie mniejszej, i, podniósłszy światło w górę, począł się po niej rozglądać.\\r\\n\\r\\nI nagle drgnął, zdawało mu się bowiem, że pod zakratowanym otworem w ścianie widzi olbrzymią postać Ursusa.\\r\\n\\r\\nWięc zdmuchnąwszy w tej chwili kaganek, zbliżył się do niego i spytał:\\r\\n\\r\\n— Ursus, czy to ty?\\r\\n\\r\\nOlbrzym odwrócił głowę:\\r\\n\\r\\n— Ktoś ty jest?\\r\\n\\r\\n— Nie poznajesz mnie? — zapytał młody człowiek.\\r\\n\\r\\n— Zgasiłeś kaganek, jakże mogę cię poznać?\\r\\n\\r\\nLecz Winicjusz dojrzał w tej chwili Ligię leżącą na płaszczu przy ścianie, więc nie mówiąc nic więcej klęknął przy niej.\\r\\n\\r\\nUrsus zaś poznał go i rzekł:\\r\\n\\r\\n— Chwała Chrystusowi! Ale nie budź jej, panie.\\r\\n\\r\\nWinicjusz klęcząc wpatrywał się w nią przez łzy. Mimo mroku mógł odróżnić jej twarz, która wydała mu się bladą jak alabaster, i wychudzone ramiona. I na ten widok ogarnęła go miłość podobna do rozdzierającego bólu, wstrząsająca duszą do ostatnich głębin, a zarazem tak pełna litości, czci i uwielbienia, że padłszy na twarz począł przyciskać do ust brzeg płaszcza, na którym spoczywała ta droga mu nad wszystko głowa.\\r\\n\\r\\nUrsus przez długi czas patrzył na niego w milczeniu, na koniec jednak pociągnął go za tunikę.\\r\\n\\r\\n— Panie — spytał — jak się dostałeś i czy przychodzisz ją ocalić?\\r\\n\\r\\nWinicjusz podniósł się i przez chwilę jeszcze walczył ze wzruszeniem.\\r\\n\\r\\n— Wskaż mi sposób! — rzekł.\\r\\n\\r\\n— Myślałem, że ty go znajdziesz, panie. Mnie jeden tylko przychodził do głowy…\\r\\n\\r\\nTu zwrócił oczy ku okratowanemu otworowi, po czym jakby odpowiadając sam sobie, ozwał się:\\r\\n\\r\\n— Tak!… Ale tam są żołnierze…\\r\\n\\r\\n— Setnia pretorianów — odpowiedział Winicjusz.\\r\\n\\r\\n— Więc — nie przejdziemy!\\r\\n\\r\\n— Nie!\\r\\n\\r\\nLig potarł czoło ręką i zapytał powtórnie:\\r\\n\\r\\n— Jak tu wszedłeś?\\r\\n\\r\\n— Mam tesserę od dozorcy Cuchnących Dołów…\\r\\n\\r\\nI nagle urwał, jak gdyby jakaś myśl błysnęła mu w głowie.\\r\\n\\r\\n— Na mękę Zbawiciela! — począł mówić prędkim głosem. — Ja tu zostanę, a ona niech weźmie moją tesserę, niech owinie głowę szmatą, okryje ramiona płaszczem i wyjdzie. Wśród niewolników grabarskich jest kilku niedorosłych pachołków, więc pretorianie nie poznają jej, a gdy raz dostanie się do domu Petroniusza, ten ją ocali!\\r\\n\\r\\nLecz Lig opuścił głowę na piersi i odrzekł:\\r\\n\\r\\n— Ona nie zgodziłaby się na to, albowiem miłuje cię, a przy tym jest chora i o własnej mocy stać nie może.\\r\\n\\r\\nPo chwili zaś dodał:\\r\\n\\r\\n— Jeśli ty, panie, i szlachetny Petroniusz nie mogliście jej z więzienia wydobyć, to któż zdoła ją ocalić?\\r\\n\\r\\n— Jeden Chrystus!…\\r\\n\\r\\nPo czym umilkli obaj. Lig w prostaczej swej głowie myślał sobie: „On by mógł przecie wszystkich ocalić, ale skoro tego nie czyni, to widać przyszedł czas mąk i śmierci.” I zgadzał się na nią dla siebie, ale żal mu było do głębi duszy tego dziecka, które wyrosło na jego ręku i które kochał nad życie.\\r\\n\\r\\nWinicjusz klęknął znów przy Ligii. Przez zakratowany otwór wkradły się do podziemia promienie księżyca i oświeciły je lepiej od jedynego kaganka, który migotał jeszcze nad drzwiami.\\r\\n\\r\\nWtem Ligia otworzyła oczy i położywszy swe rozpalone dłonie na rękach Winicjusza, rzekła:\\r\\n\\r\\n— Widzę cię — i wiedziałam, że przyjdziesz.\\r\\n\\r\\nOn zaś rzucił się do jej rąk i począł przykładać je do czoła i serca, potem uniósł ją nieco z posłania i wsparł o własne piersi.\\r\\n\\r\\n— Przyszedłem, droga — rzekł.— Niech cię Chrystus strzeże i ocali, o Ligio umiłowana!…\\r\\n\\r\\nI nie mógł mówić więcej, albowiem serce poczęło mu skowyczeć w piersiach z bólu i miłości, a z bólem nie chciał się przed nią zdradzić.\\r\\n\\r\\n— Chora jestem, Marku — odrzekła Ligia — i czy na arenie, czy tu, w więzieniu, muszę umrzeć… Ale modliłam się, abym cię przedtem mogła zobaczyć, i przyszedłeś: Chrystus mnie wysłuchał!\\r\\n\\r\\nA gdy jeszcze nie mógł zdobyć się na słowa i tylko przyciskał ją do piersi, mówiła dalej:\\r\\n\\r\\n— Widywałam cię przez okno z Tullianum — i wiedziałam, żeś chciał przyjść. A teraz Zbawiciel dał mi chwilę przytomności, abyśmy się mogli pożegnać. Już ja idę do Niego, Marku, ale kocham cię i zawsze będę kochała.\\r\\n\\r\\nWinicjusz przemógł się, zdusił w sobie ból i począł mówić głosem, który starał się uczynić spokojnym:\\r\\n\\r\\n— Nie, droga. Ty nie umrzesz. Apostoł kazał wierzyć i przyrzekł modlić się za ciebie, a on Chrystusa znał, Chrystus go miłował i niczego mu nie odmówi… Gdybyś miała umrzeć, Piotr nie kazałby mi ufać, a on mi rzekł: „Ufaj!” — Nie, Ligio! Chrystus zmiłuje się nade mną… On nie chce twojej śmierci, On jej nie dopuści… Przysięgam ci na imię Zbawiciela, że Piotr modli się za ciebie!\\r\\n\\r\\nNastała cisza. Jedyny kaganek wiszący nad drzwiami zgasł, ale za to światło księżyca wchodziło całym otworem. W przeciwnym kącie piwnicy zakwiliło dziecko i ucichło. Z zewnątrz tylko dochodziły głosy pretorianów, którzy po odbytej kolei strażniczej grali pod murem w scriptae duodecim.\\r\\n\\r\\n— O Marku — odrzekła Ligia — Chrystus sam wołał do ojca: „Oddal ode mnie ten kielich goryczy”, a jednak go spełnił. Chrystus sam umarł na krzyżu, a teraz giną za Niego tysiące, więc dlaczegóż mnie jedną miałby oszczędzać? Któż ja jestem, Marku? Słyszałam, jak Piotr mówił, że i on umrze umęczon, a któż ja jestem wobec niego? Gdy przyszli do nas pretorianie, bałam się śmierci i męki, ale teraz się już nie boję. Patrz, jakie to straszne więzienie, a ja idę do nieba. Pomyśl, że tu jest cezar, a tam jest Zbawiciel, dobry i miłosierny. I nie ma śmierci. Ty mnie kochasz, więc pomyśl, jaka będę szczęśliwa. O Marku drogi, pomyśl, że ty tam przyjdziesz do mnie!\\r\\n\\r\\nTu umilkła, by nabrać tchu w swą chorą pierś, po czym podniosła do ust jego rękę:\\r\\n\\r\\n— Marku!\\r\\n\\r\\n— Co, droga?\\r\\n\\r\\n— Nie płacz za mną i pamiętaj, że ty tam przyjdziesz do mnie. Krótko żyłam, ale Bóg dał mi duszę twoją. Więc chcę powiedzieć Chrystusowi, że choć umarłam i choć patrzyłeś na śmierć moją, i choć zostałeś w żalu, jednak nie bluźniłeś przeciw Jego woli i miłujesz Go zawsze. A ty Go będziesz miłował i zniesiesz cierpliwie śmierć moją?… Bo wówczas On nas połączy, a ja cię kocham i chcę być z tobą…\\r\\n\\r\\nTu znów zbrakło jej oddechu i ledwie dosłyszalnym głosem skończyła:\\r\\n\\r\\n— Przyrzecz mi to, Marku!…\\r\\n\\r\\nWinicjusz objął ją drżącymi rękoma i odrzekł:\\r\\n\\r\\n— Na twoją świętą głowę — przyrzekam!…\\r\\n\\r\\nWówczas w smutnym świetle księżyca rozjaśniła się jej twarz. Raz jeszcze podniosła do ust jego rękę i szepnęła:\\r\\n\\r\\n— Jam żona twoja!…\\r\\n\\r\\nZa murem pretorianie, grający w scriptae duodecim, podnieśli głośniejszą sprzeczkę, lecz oni zapomnieli o więzieniu, o strażach, o ziemi całej i czując wzajem w sobie dusze anielskie, poczęli się modlić.\\r\\n\\r\\n\\r\\n\\r\\nRozdział sześćdziesiąty pierwszy\\r\\n\\r\\nPrzez trzy dni, a raczej trzy noce nic nie mąciło im spokoju. Gdy zwykłe zajęcia więzienne, polegające na oddzielaniu zmarłych od żywych i ciężko chorych od zdrowszych, zostały ukończone i gdy znużeni strażnicy pokładli się spać na korytarzach, Winicjusz wchodził do podziemia, w którym była Ligia, i pozostawał w nim dopóty, dopóki brzask nie zajrzał przez kraty okna. Ona składała mu głowę na piersiach i rozmawiali cichymi głosami o miłości i o śmierci. Oboje mimo woli, w myślach i rozmowach, nawet w pragnieniach i nadziejach, oddalali się coraz bardziej od życia i tracili jego poczucie. Oboje byli jak ludzie, którzy odpłynąwszy okrętem od lądu, nie widzą już brzegu i pogrążają się z wolna w nieskończoność. Oboje zmieniali się stopniowo w duchy smutne, rozmiłowane w sobie i w Chrystusie i gotowe odlecieć. Czasem tylko w jego sercu zrywał się jeszcze ból, jak wicher, czasem błysnęła, jak błyskawica, nadzieja, zrodzona z miłości i wiary w miłosierdzie Ukrzyżowanego Boga, lecz co dzień więcej i on odrywał się od ziemi, a oddawał się śmierci. Rankiem, gdy wychodził z więzienia, patrzył na świat, na miasto, na znajomych i na sprawy życiowe jak przez sen. Wszystko wydawało mu się obcym, odległym, czczym i znikomym. Przestała go przerażać nawet groza mąk, miał bowiem uczucie, że to jest rzecz, przez którą można przejść jakby w zamyśleniu, z oczyma utkwionymi w coś innego. Obojgu zdawało się, że poczyna ich już ogarniać wieczność. Rozmawiali o miłości, o tym, jak będą miłowali się i żyli razem, ale jedynie z tamtej strony grobu, i jeśli czasem myśl ich zwracała się jeszcze ku rzeczom ziemskim, to tylko jak myśl ludzi, którzy gotując się w wielką drogę, rozmawiają o przygotowaniach podróżnych. Zresztą otaczała ich cisza taka, jaka otacza dwie kolumny stojące gdzieś na pustkowiu i zapomniane. Chodziło im już tylko o to, by Chrystus ich nie rozdzielił; a gdy każda chwila wzmagała w nich tę pewność, rozkochali się w Nim jak w ogniwie, które ich miało połączyć, jak w nieskończonym szczęściu i w nieskończonym spokoju. Na ziemi jeszcze opadał z nich proch ziemi. Dusze stały się w nich czyste jak łzy. Pod grozą śmierci, wśród nędzy i cierpień, na barłogu więziennym poczęło się dla nich niebo, albowiem ona brała go za rękę i prowadziła, jakby już zbawiona i święta, do wieczystego źródła życia.\\r\\n\\r\\nA Petroniusz zdumiewał się widząc w twarzy Winicjusza coraz większy spokój i jakieś dziwne blaski, których nie widywał dawniej. Chwilami nawet rodziły się w jego umyśle przypuszczenia, że Winicjusz znalazł jakowąś drogę ratunku, i było mu przykro, że go w swe nadzieje nie wtajemnicza.\\r\\n\\r\\nWreszcie, nie mogąc wytrzymać, rzekł mu:\\r\\n\\r\\n— Teraz ty wyglądasz inaczej, więc nie czyń przede mną tajemnicy, bo chcę i mogę ci być pomocnym: czy ułożyłeś co?\\r\\n\\r\\n— Ułożyłem — odpowiedział Winicjusz — ale ty nie możesz mi być już pomocny. Oto po jej śmierci wyznam, żem jest chrześcijaninem, i pójdę za nią.\\r\\n\\r\\n— Więc nie masz nadziei?\\r\\n\\r\\n— Owszem, mam. Chrystus mi ją odda i nie rozłączę się z nią już nigdy.\\r\\n\\r\\nPetroniusz począł chodzić po atrium z wyrazem rozczarowania i zniecierpliwienia w twarzy, po czym rzekł:\\r\\n\\r\\n— Na to nie potrzeba waszego Chrystusa, albowiem tę samą usługę może ci oddać nasz Tanatos.\\r\\n\\r\\nA Winicjusz uśmiechnął się smutno i rzekł:\\r\\n\\r\\n— Nie, drogi, ale ty tego nie chcesz zrozumieć.\\r\\n\\r\\n— Nie chcę i nie mogę — odpowiedział Petroniusz. — Nie czas na rozprawy, ale pamiętasz, coś mówił, gdy nam się nie udało wyrwać jej z Tullianum? Ja straciłem wszelką nadzieję, a tyś rzekł, gdyśmy wrócili do domu: „A ja wierzę, że Chrystus może mi ją wrócić.” Niechże ci ją wróci. Gdy rzucę kosztowną czarę w morze, nie potrafi oddać mi jej żaden z naszych bogów, ale jeśli i wasz nie lepszy, to nie wiem, dlaczego bym miał go czcić więcej od dawnych.\\r\\n\\r\\n— On też mi ją odda — odrzekł Winicjusz.\\r\\n\\r\\nPetroniusz wzruszył ramionami.\\r\\n\\r\\n— Czy wiesz — zapytał — że chrześcijanami mają jutro oświecić ogrody cezara?\\r\\n\\r\\n— Jutro? — powtórzył Winicjusz.\\r\\n\\r\\nI wobec bliskiej strasznej rzeczywistości serce zadrgało w nim jednak bólem i przerażeniem. Pomyślał, że to może ostatnia noc, którą będzie mógł spędzić z Ligią, więc pożegnawszy Petroniusza udał się śpiesznie do dozorcy puticulów po swoją tesserę.\\r\\n\\r\\nLecz tu czekał go zawód, dozorca albowiem nie chciał mu dać znaku.\\r\\n\\r\\n— Wybacz, panie — rzekł. — Uczyniłem dla ciebie, com mógł, ale nie mogę narażać życia. Dziś w nocy mają wyprowadzać chrześcijan do ogrodów cezara. W więzieniu pełno będzie żołnierzy i urzędników. Gdyby cię poznano, zginąłbym ja i moje dzieci.\\r\\n\\r\\nWinicjusz zrozumiał, że próżno byłoby nalegać. Błysnęła mu jednak nadzieja, że żołnierze, którzy widywali go poprzednio, puszczą go może i bez znaku, więc za nadejściem nocy, przebrawszy się jak zwykle w zgrzebną tunikę i obwiązawszy szmatą głowę, udał się do bram więzienia.\\r\\n\\r\\nLecz dnia tego sprawdzano znaki z większą jeszcze ścisłością niż zwykle, a co większa, setnik Scewinus, srogi i oddany duszą i ciałem cezarowi żołnierz, poznał Winicjusza.\\r\\n\\r\\nLecz widocznie w jego okutej w żelazo piersi tliły się jakieś iskry litości dla ludzkiej niedoli, albowiem zamiast uderzyć włócznią w tarczę na znak alarmu, odwiódł Winicjusza na bok i rzekł mu:\\r\\n\\r\\n— Panie, wracaj do siebie. Poznałem cię, ale będę milczał nie chcąc cię gubić. Puścić cię nie mogę, ale wracaj i niech bogowie ześlą ci ukojenie.\\r\\n\\r\\n— Puścić mnie nie możesz — rzekł Winicjusz — ale pozwól mi tu zostać i widzieć tych, których będą wyprowadzali.\\r\\n\\r\\n— Mój rozkaz nie sprzeciwia się temu — odpowiedział Scewinus.\\r\\n\\r\\nWinicjusz stanął przed bramą i czekał, póki nie poczną wyprowadzać skazańców. Wreszcie około północy rozwarły się szeroko bramy więzienia i ukazały się całe szeregi więźniów: mężczyzn, kobiet i dzieci, otoczone przez zbrojne oddziały pretorianów. Noc była jasna bardzo — i pełnia, tak że można było odróżnić nie tylko postaci, ale nawet i twarze nieszczęsnych. Szli parami, długim posępnym korowodem, i wśród ciszy, przerywanej tylko brzękiem żołnierskich zbroic. Prowadzono ich tylu, że zdawało się, iż wszystkie piwnice pozostaną próżne.\\r\\n\\r\\nPrzy końcu orszaku Winicjusz dostrzegł wyraźnie Glauka lekarza, lecz ani Ligii, ani Ursusa nie było między skazanymi.\\r\\n\\r\\n\\r\\n\\r\\nRozdział sześćdziesiąty drugi\\r\\n\\r\\nMrok jeszcze nie zapadł, gdy już pierwsze fale ludu poczęły napływać do ogrodów cezara. Tłumy, przybrane świątecznie, uwieńczone, ochocze i śpiewające, a w części pijane, szły patrzeć na nowe, wspaniałe widowisko. Okrzyki: „Semaxii! Sarmenticii!”, rozlegały się na Via Tecta, na moście Emiliusza i z drugiej strony Tybru, na drodze Tryumfalnej, koło cyrku Nerona i aż hen po wzgórze Watykańskie. Widywano już i poprzednio w Rzymie ludzi palonych na słupach, lecz nigdy dotąd nie widziano takiej ilości skazanych. Cezar i Tygellin, chcąc skończyć z chrześcijanami, a zarazem zapobiec zarazie, która z więzień rozchodziła się coraz bardziej po mieście, nakazali opróżnić wszystkie podziemia, tak że zostało w nich zaledwie kilkudziesięciu ludzi, przeznaczonych na koniec igrzysk. Toteż tłumy po przebyciu bram ogrodowych oniemiały ze zdziwienia. Wszystkie aleje główne i boczne, biegnące wśród gęstwiny drzew, wokół łąk, kęp, stawów, sadzawek i poletek obsianych kwieciem, nabite były smolnymi słupami, do których poprzywiązywano chrześcijan. Z wyższych miejsc, gdzie widoku nie zasłaniały drzewa, można było dostrzec cale szeregi palów i ciał, przybranych w kwiaty, w liście mirtowe i w bluszcz, ciągnące się w głąb, po wyniosłościach i nizinach, tak daleko, że gdy bliższe wydawały się jak maszty naw, najdalsze przedstawiały się oczom jak kolorowe, pozatykane w ziemię tyrsy lub dzidy. Mnogość ich przeszła oczekiwania samego ludu. Można było pomyśleć, że cały jakiś naród poprzywiązywano do słupów dla uciechy Rzymu i cezara. Gromady widzów zatrzymywały się przed pojedynczymi masztami, w miarę jak zaciekawiały je postaci, wiek lub płeć ofiar, oglądały twarze, wieńce, girlandy bluszczu, po czym szły dalej i dalej, zadając sobie pełne zdumienia pytania: „Zali mogło być tylu winnych lub jak mogły podpalić Rzym dzieci, zaledwie zdolne chodzić o własnej mocy?” I zdumienie przechodziło z wolna w niepokój.\\r\\n\\r\\nTymczasem zapadł mrok i na niebie zabłysły pierwsze gwiazdy. Wówczas przy każdym skazanym stanął niewolnik z płonącą pochodnią w ręku, a gdy odgłos trąb rozległ się w różnych częściach ogrodów na znak rozpoczęcia widowiska, wszyscy przyłożyli płomień do spodu słupów.\\r\\n\\r\\nUkryta pod kwiatami i polana smołą słoma wnet zajęła się jasnym płomieniem, który wzmagając się z każdą chwilą, rozkręcał zwoje bluszczów, wzbijał się ku górze i obejmował nogi ofiar. Lud umilkł, ogrody zabrzmiały jednym ogromnym jękiem i krzykami boleści. Niektóre ofiary jednak, wznosząc głowy ku gwieździstemu niebu, poczęły śpiewać na cześć Chrystusa. Lud słuchał. Lecz najtwardsze serca napełniły się przerażeniem, gdy z mniejszych masztów rozdzierające dziecinne głosy poczęły wołać: „Mamo! Mamo!”, i dreszcz przebiegł nawet pijanych widzów na widok owych główek i niewinnych twarzy, poprzekrzywianych bólem lub mdlejących w dymie, który począł dusić ofiary. A płomień szedł w górę i przepalał coraz nowe wieńce róż i bluszczów. Rozgorzały aleje główne i poboczne, rozgorzały kępy drzew i łąki, i kwieciste poletka, rozbłysła woda w sadzawkach i stawach, poróżowiały drżące liście na drzewach i uczyniło się widno jak w dzień. Swąd spalonych ciał napełnił ogrody, lecz w tej chwili niewolnicy poczęli sypać w przygotowane umyślnie między słupami kadzielnice mirrę i aloes. Między tłumem ozwały się tu i ówdzie okrzyki, nie wiadomo, czy współczucia, czy upojenia i radości, i wzmagały się z każdą chwilą wraz z ogniem, który obejmował słupy, wspinał się ku piersiom ofiar, skręcał palącym tchnieniem włosy na ich głowach, rzucał zasłonę na ich poczerniałe twarze i wreszcie strzelał jeszcze wyżej, jakby na zwycięstwo i tryumf tej sile, która kazała go rozniecić.\\r\\n\\r\\nLecz jeszcze na początku widowiska zjawił się wśród ludu cezar na wspaniałej cyrkowej kwadrydze, zaprzężonej w cztery białe rumaki, przybrany w ubiór woźnicy i barwę stronnictwa Zielonych, do którego i on, i jego dwór należał. Szły za nim inne wozy, pełne dworzan w świetnych strojach, senatorów, kapłanów i nagich bachantek z wieńcami na głowach i dzbanami wina w ręku, w części spitych i wydających dzikie okrzyki. Obok nich muzycy, poprzebierani za faunów i satyrów, grali na cytrach, formingach, piszczałkach i rogach. Na innych wozach jechały matrony i dziewice rzymskie, również pijane i wpółnagie. Obok kwadryg skoczkowie potrząsali przybrane we wstążki tyrsy; inni bili w bębenki, inni sypali kwiaty. Cały ów świetny orszak posuwał się wrzeszcząc: „Evoe!” najszerszą ogrodową drogą, wśród dymów i wśród ludzkich pochodni. Cezar, mając przy sobie Tygellina i Chilona, którego przerażeniem pragnął się zabawić, sam powodował końmi i jadąc noga za nogą, spoglądał na płonące ciała, a zarazem słuchał okrzyków ludu. Stojąc na wysokiej złotej kwadrydze, otoczony falą ludzką, która kłaniała mu się do stóp, w blaskach ognia, w złotym wieńcu cyrkowego zwycięzcy, przerastał głową dworzan, tłumy i wydawał się być olbrzymem. Potworne jego ramiona, wyciągnięte dla trzymania lejców, zdawały się błogosławić lud. W twarzy i przymrużonych oczach miał uśmiech i jaśniał nad ludźmi jak słońce albo jak bóstwo straszne, ale wspaniałe i potężne.\\r\\n\\r\\nChwilami zatrzymywał się, by przypatrzeć się dokładniej czy to jakiej dziewicy, której łono poczynało skwierczeć w płomieniu, czy wykrzywionej przez konwulsje twarzy dziecka, i znów jechał dalej, wiodąc za sobą szalony i rozhukany orszak. Chwilami kłaniał się ludowi, to znów, przeginając się w tył, ściągał złote lejce i rozmawiał z Tygellinem. Na koniec dojechawszy do wielkiej fontanny, stojącej w pośrodku dwóch krzyżujących się ulic, wysiadł z kwadrygi i skinąwszy na towarzyszów zmieszał się z tłumem.\\r\\n\\r\\nPrzywitano go krzykiem i oklaskami. Bachantki, nimfy, senatorowie, augustianie, kapłani, fauny, satyry i żołnierze otoczyli go wraz szalonym kołem, on zaś, mając po jednej stronie Tygellina, po drugiej Chilona, obchodził fontannę, naokół której płonęło kilkadziesiąt pochodni, zatrzymując się przed każdą, czyniąc uwagi nad ofiarami lub drwiąc ze starego Greka, w którego twarzy malowała się bezbrzeżna rozpacz.\\r\\n\\r\\nNa koniec stanęli przed wysokim masztem, przybranym w mirty i okręconym w powój. Czerwone języki ognia dochodziły tu już do kolan ofiary, ale twarzy jej nie można było zrazu rozpoznać, gdyż świeże, płonące gałązki przesłoniły ją dymem. Po chwili jednak lekki wiatr nocny zwiał dymy i odkrył głowę starca z siwą spadającą na piersi brodą.\\r\\n\\r\\nNa ten widok Chilo zwinął się nagle w kłąb, jak raniony gad, z ust zaś wyszedł mu krzyk, raczej do krakania niż do ludzkiego głosu podobny:\\r\\n\\r\\n— Glaukos! Glaukos!…\\r\\n\\r\\nJakoż istotnie z płonącego słupa patrzył na niego Glaukos lekarz.\\r\\n\\r\\nŻył jeszcze. Twarz miał zbolałą i pochyloną, jakby chciał po raz ostatni przypatrzeć się swemu katowi, który go zdradził, pozbawił go żony, dzieci, nasadził na niego zabójcę, a gdy to wszystko zostało mu w imię Chrystusa odpuszczone, raz jeszcze wydał go w ręce oprawców. Nigdy człowiek nie wyrządził człowiekowi straszniejszych i bardziej krwawych krzywd. I oto ofiara płonęła teraz na smolnym słupie, a kat stał u jej stóp. Oczy Glauka nie odwracały się od twarzy Greka. Chwilami przesłaniał je dym, lecz gdy dmuchnął powiew, Chilo widział znów te utkwione w siebie źrenice. Podniósł się i chciał uciekać, lecz nie mógł. Nagle wydało mu się, że nogi jego są z ołowiu i że jakaś niewidzialna ręka zatrzymuje go z nadludzką siłą przed tym słupem. I skamieniał. Czuł tylko, że coś przepełnia się w nim, coś się zrywa, że dosyć ma mąk i krwi, że przychodzi koniec życia i że wszystko znika naokół: i cezar, i dwór, i tłumy, a otacza go tylko jakaś bezdenna, straszna i czarna pustka, w niej zaś widać tylko te oczy męczennika, które wzywają go na sąd. A tamten, schylając coraz niżej głowę, patrzył ciągle. Obecni odgadli, że między tymi ludźmi coś się dzieje, lecz śmiech zamarł im na ustach, w twarzy bowiem Chilona było coś strasznego: wykrzywiła ją taka trwoga i taki ból, jak gdyby owe języki ognia paliły jego własne ciało. Nagle zachwiał się i wyciągnąwszy w górę ramiona zawołał okropnym, rozdzierającym głosem:\\r\\n\\r\\n— Glauku! W imię Chrystusa! Przebacz!\\r\\n\\r\\nUciszyło się naokół: dreszcz przebiegł obecnych i wszystkie oczy mimo woli podniosły się w górę.\\r\\n\\r\\nA głowa męczennika poruszyła się lekko, po czym usłyszano z wierzchołka masztu podobny do jęku głos:\\r\\n\\r\\n— Przebaczam!…\\r\\n\\r\\nChilo rzucił się na twarz wyjąc jak dziki zwierz i nabrawszy ziemi w obie garści, posypał sobie nią głowę. Tymczasem płomienie strzeliły w górę, objęły piersi i twarz Glauka, rozplotły mirtową koronę na jego głowie i zajęły wstęgi na wierzchu słupa, który zajaśniał cały wielkim, jaskrawym światłem.\\r\\n\\r\\nLecz Chilo podniósł się po chwili z twarzą tak zmienioną, iż augustianom wydało się, że widzą innego człowieka. Oczy płonęły mu niezwykłym blaskiem, ze zmarszczonego czoła biło uniesienie; niedołężny przed chwilą Grek wyglądał teraz jak jakiś kapłan, który, nawiedzony przez bóstwo, chce odkryć prawdy nieznane.\\r\\n\\r\\n— Co z nim jest? Oszalał! — ozwało się kilka głosów.\\r\\n\\r\\nOn zaś odwrócił się ku tłumom i wyciągnąwszy w górę prawą rękę, począł wołać, a raczej krzyczeć tak donośnie, by nie tylko augustianie, ale i tłuszcza mogła głos jego dosłyszeć:\\r\\n\\r\\n— Ludu rzymski! Na moją śmierć przysięgam, że oto giną niewinni, a podpalaczem jest — ten!…\\r\\n\\r\\nI wskazał palcem na Nerona.\\r\\n\\r\\nNastała chwila ciszy. Dworzanie zdrętwieli. Chilo stał ciągle z wyciągniętym drżącym ramieniem i palcem zwróconym ku cesarzowi. Nagle uczyniło się zamieszanie. Lud na kształt fali, pchniętej nagłym wichrem, rzucił się ku starcowi, chcąc mu się lepiej przypatrzeć. Tu i ówdzie ozwały się krzyki: „Trzymaj!”, gdzie indziej: „Biada nam!” W tłumie rozległ się świst i wrzaski: „Ahenobarbus! Matkobójca! Podpalacz!” Bezład wzrastał z każdą chwilą. Bachantki, wrzeszcząc wniebogłosy, poczęły się chronić na wozy. Nagle kilka przepalonych słupów przewróciło się, rozsypując wokół skry i powiększając zamęt. Ślepa, stłoczona fala ludu porwała Chilona i uniosła go w głąb ogrodu.\\r\\n\\r\\nWszędzie też słupy poczęły już przepalać się i padać w poprzek ulic, napełniając aleje dymem, skrami, swędem drzewa i swędem ludzkiego tłuszczu. Gasły światła dalsze i bliższe. W ogrodach pociemniało. Tłumy zaniepokojone, posępne i trwożne cisnęły się do bram. Wieść o tym, co zaszło, przechodziła z ust do ust, zmieniona i powiększona. Jedni opowiadali, że cezar zemdlał, drudzy, że sam wyznał, iż kazał podpalić Rzym, trzeci, że zachorował ciężko, inni wreszcie, że wywieziono go jak martwego na wozie. Tu i ówdzie odzywały się głosy współczucia dla chrześcijan: „Nie oni spalili Rzym, po co więc tyle krwi, mąk i niesprawiedliwości? Czy bogowie nie będą się mścili za niewinnych i jakież piacula zdołają ich znowu przebłagać?” Słowa: „innoxia corpora!”, powtarzały się coraz częściej. Kobiety litowały się głośno nad dziećmi, których tyle rzucono dzikim zwierzętom, poprzybijano na krzyże lub spalono w tych przeklętych ogrodach! I wreszcie politowanie zmieniło się w złorzeczenia cezarowi i Tygellinowi. Lecz byli i tacy, którzy, zatrzymując się nagle, zadawali sobie lub innym pytanie: „Cóż to jest za bóstwo, które daje taką siłę wobec mąk i śmierci?” I powracali do domów w zamyśleniu…\\r\\n\\r\\nChilo błąkał się zaś jeszcze po ogrodach, nie wiedząc, dokąd iść i gdzie się obrócić. Teraz uczuł się znów bezsilnym, niedołężnym i chorym starcem. Chwilami potykał się o nie dopalone ciała, potrącał głownie, które wysyłały w ślad za nim roje iskier, chwilami siadał spoglądając naokół bezprzytomnym wzrokiem. Ogrody stały się już prawie całkiem ciemne; między drzewami poruszał się tylko blady księżyc, rozświecając niepewnym światłem aleje, sczerniałe, leżące w poprzek słupy i zmienione w bezkształtne bryły niedogarki ofiar. Lecz staremu Grekowi wydało się, że w księżycu widzi twarz Glauka i że oczy jego patrzą nań jeszcze ciągle, i chował się przed światłem. Wreszcie jednak wyszedł z cienia i mimo woli, jakby party jakąś nieznaną siłą, począł kierować się ku fontannie, przy której oddał ducha Glaukos.\\r\\n\\r\\nWtem jakaś ręka dotknęła jego ramienia.\\r\\n\\r\\nStarzec odwrócił się i widząc przed sobą nieznaną postać, zawołał z przerażeniem:\\r\\n\\r\\n— Kto tam! Ktoś ty jest?\\r\\n\\r\\n— Apostoł, Paweł z Tarsu.\\r\\n\\r\\n— Jam przeklęty!… Czego chcesz?\\r\\n\\r\\nA Apostoł odrzekł:\\r\\n\\r\\n— Chcę cię zbawić.\\r\\n\\r\\nChilo oparł się o drzewo.\\r\\n\\r\\nNogi chwiały się pod nim i ramiona zwisły mu wzdłuż ciała.\\r\\n\\r\\n— Dla mnie nie masz zbawienia! — rzekł głucho.\\r\\n\\r\\n— Zali słyszałeś, że Bóg przebaczył żałującemu łotrowi na krzyżu? — zapytał Paweł.\\r\\n\\r\\n— Zali wiesz, com ja uczynił?\\r\\n\\r\\n— Widziałem boleść twoją i słyszałem, jakoś dał świadectwo prawdzie.\\r\\n\\r\\n— O panie!…\\r\\n\\r\\n— I gdy sługa Chrystusów przebaczył ci w godzinie męki i śmierci, jakżeby ci Chrystus nie miał przebaczyć?\\r\\n\\r\\nA Chilo chwycił rękoma głowę jak w obłąkaniu:\\r\\n\\r\\n— Przebaczenie! Dla mnie przebaczenie!\\r\\n\\r\\n— Bóg nasz to Bóg Miłosierdzia — odpowiedział Apostoł.\\r\\n\\r\\n— Dla mnie? — powtórzył Chilo.\\r\\n\\r\\nI począł jęczeć jak człowiek, któremu zbrakło sił, by mógł opanować ból i mękę. Paweł zaś rzekł:\\r\\n\\r\\n— Oprzyj się na mnie i pójdź ze mną.\\r\\n\\r\\nI wziąwszy go szedł z nim ku krzyżującym się ulicom, kierując się głosem fontanny, która zdawała się płakać wśród nocnej ciszy nad ciałami pomęczonych.\\r\\n\\r\\n— Bóg nasz to Bóg Miłosierdzia — powtórzył Apostoł. — Gdybyś stanął nad morzem i rzucał w nie kamienie, czybyś mógł zarzucić nimi głębinę morską? A ja ci mówię, że miłosierdzie Chrystusa jest jako morze i że grzechy i winy ludzkie potoną w nim jako kamienie w otchłani. I mówię ci, że jest jako niebo, które pokrywa góry, lądy i morza, albowiem jest wszędzie i nie masz granicy ni końca. Tyś cierpiał u słupa Glauka i Chrystus widział twoje cierpienie. Tyś rzekł nie bacząc na to, coć jutro spotkać może: „Ten jest podpalaczem!”, i Chrystus spamiętał słowa twoje. Bowiem minęła twoja złość i kłamstwo, a w sercu został się jeno żal nieprzebrany… Chodź ze mną i słuchaj, co ci powiadam: otom ja także nienawidził Go i prześladował Jego wybranych. Jam Go nie chciał i nie wierzył w Niego, póki mi się nie ukazał i nie powołał mnie. I odtąd On jest miłością moją. A teraz ciebie nawiedził zgryzotą, trwogą i boleścią, aby cię powołać ku sobie. Tyś Go nienawidził, a On kochał cię. Tyś wydawał na męki Jego wyznawców, a On chce ci przebaczyć i zbawić cię.\\r\\n\\r\\nPiersią nędzarza poczęło wstrząsać łkanie ogromne, od którego rozdzierała się w nim dusza do dna, a Paweł ogarniał go, opanowywał i wiódł, jak żołnierz wiedzie jeńca.\\r\\n\\r\\nI po chwili znów mówić począł:\\r\\n\\r\\n— Pójdź za mną, a ja cię powiodę do Niego. Dla jakiejż innej przyczyny przychodziłbym do ciebie? Ale oto On rozkazał mi zbierać dusze ludzkie w imię miłości, więc spełniam służbę Jego. Ty mniemasz, żeś przeklęty, a ja ci mówię: uwierz w Niego, a czeka cię zbawienie. Ty myślisz, żeś znienawidzon, a ja ci powtarzam, że On miłuje cię. Patrz na mnie! Gdym Jego nie miał, nic nie miałem krom złości, która mieszkała w sercu moim, a teraz Jego miłość starczy mi za ojca i matkę, za bogactwa i królowanie. W Nim jednym ucieczka, On jeden policzy twój żal, wejrzy na nędzę twoją, zdejmie z ciebie trwogę i podniesie cię do siebie.\\r\\n\\r\\nTak mówiąc przywiódł go do fontanny, której srebrny strumień połyskiwał z dala w miesięcznym świetle. Naokół była cisza i pustka, albowiem służba niewolnicza uprzątnęła już tu zwęglone słupy i ciała męczenników.\\r\\n\\r\\nChilo rzucił się z jękiem na kolana i ukrywszy twarz w dłoniach, pozostał bez ruchu, Paweł zaś podniósł twarz ku gwiazdom i począł się modlić:\\r\\n\\r\\n— Panie, spojrzyj na tego nędzarza, na żal jego, na łzy i mękę! Panie Miłosierdzia, któryś przelał krew za winy nasze, przez Twoją mękę, przez śmierć i zmartwychwstanie odpuść mu!\\r\\n\\r\\nPo czym umilkł, lecz długo jeszcze patrzył w gwiazdy i modlił się.\\r\\n\\r\\nA wtem spod jego stóp ozwało się podobne do jęku wołanie:\\r\\n\\r\\n— Chryste!… Chryste!… Odpuść mi!…\\r\\n\\r\\nNaówczas Paweł zbliżył się do fontanny i nabrawszy wody w dłonie wrócił do klęczącego nędzarza:\\r\\n\\r\\n— Chilonie! Oto cię chrzczę w imię Ojca i Syna, i Ducha! Amen!\\r\\n\\r\\nChilo podniósł głowę, rozłożył ręce i pozostał tak bez ruchu. Księżyc oświecał pełnym światłem jego zbielałe włosy i równie białą, nieruchomą, jakby umarłą lub wykutą z kamienia twarz. Chwile płynęły jedna za drugą; z wielkich ptaszarni, umieszczonych w ogrodach Domicji, poczęło dochodzić pianie kogutów, a on klęczał jeszcze, podobny do nagrobnego posągu.\\r\\n\\r\\nWreszcie ocknął się, wstał i zwróciwszy się do Apostoła zapytał:\\r\\n\\r\\n— Co mam czynić przed śmiercią, panie?\\r\\n\\r\\nPaweł również rozbudził się z zadumy nad tą niezmierną potęgą, której nie mogły oprzeć się nawet takie duchy, jak tego Greka, i odrzekł:\\r\\n\\r\\n— Ufaj i daj świadectwo prawdzie!\\r\\n\\r\\nPo czym wyszli razem. U bram ogrodu Apostoł pobłogosławił raz jeszcze starca i rozstali się, albowiem wymagał tego sam Chilo przewidując, że po tym, co zaszło, cezar i Tygellinus każą go ścigać.\\r\\n\\r\\nJakoż nie mylił się. Wróciwszy do siebie, zastał już dom otoczony przez pretorianów, którzy porwali go i pod wodzą Scewinusa zawiedli na Palatyn.\\r\\n\\r\\nCezar udał się już był na spoczynek, lecz Tygellin czekał i ujrzawszy nieszczęsnego Greka powitał go z twarzą spokojną, ale złowrogą…\\r\\n\\r\\n— Popełniłeś zbrodnię obrazy majestatu — rzekł mu — i kara cię nie minie. Lecz jeśli jutro oświadczysz w amfiteatrze, żeś był pijany i szalony i że sprawcami pożaru są chrześcijanie, kara twoja skończy się na chłoście i wygnaniu.\\r\\n\\r\\n— Nie mogę, panie! — odpowiedział cicho Chilo.\\r\\n\\r\\nA Tygellin zbliżył się do niego krokiem powolnym i głosem również przyciszonym, ale strasznym, zapytał:\\r\\n\\r\\n— Jak to nie możesz, psie grecki? Zaliś nie był pijany i zali nie rozumiesz, co cię czeka? Spójrz tam!\\r\\n\\r\\nI to rzekłszy wskazał na kąt atrium, w którym obok długiej drewnianej ławy stało w mroku czterech nieruchomych niewolników trackich z powrozami i obcęgami w ręku.\\r\\n\\r\\nA Chilo odrzekł:\\r\\n\\r\\n— Nie mogę, panie!\\r\\n\\r\\nTygellina poczęła ogarniać wściekłość, lecz pohamował się jeszcze.\\r\\n\\r\\n— Widziałeś — zapytał — jak umierają chrześcijanie? Czy chcesz tak umrzeć?\\r\\n\\r\\nStarzec wzniósł w górę wybladłą twarz; czas jakiś wargi jego poruszały się cicho, po czym odrzekł:\\r\\n\\r\\n— I ja wierzę w Chrystusa!…\\r\\n\\r\\nTygellin spojrzał na niego ze zdumieniem:\\r\\n\\r\\n— Psie, tyś oszalał naprawdę!\\r\\n\\r\\nI nagle nagromadzona w jego piersi wściekłość zerwała tamę. Skoczywszy do Chilona chwycił go obiema rękami za brodę, zwalił na ziemię i począł deptać powtarzając z pianą na ustach:\\r\\n\\r\\n— Odwołasz! Odwołasz!…\\r\\n\\r\\n— Nie mogę! — odpowiedział mu z ziemi Chilo.\\r\\n\\r\\n— Na męki z nim!\\r\\n\\r\\nUsłyszawszy ów rozkaz Trakowie porwali starca i położyli go na ławę, po czym przytwierdziwszy go do niej za pomocą sznurów, poczęli cęgami ściskać jego wychudłe piszczele. Lecz on, w czasie gdy go przywiązywano, całował z pokorą ich ręce, następnie zaś przymknął oczy i wydawał się jak umarły.\\r\\n\\r\\nŻył jednak, gdy bowiem Tygellin pochylił się nad nim i raz jeszcze zapytał: „Odwołasz?”, zbielałe jego wargi poruszyły się lekko i wyszedł z nich zaledwie dosłyszalny szept:\\r\\n\\r\\n— Nie… mogę!…\\r\\n\\r\\nTygellin kazał przerwać męki i jął chodzić po atrium z twarzą zmienioną przez gniew, lecz zarazem bezradną. Na koniec widocznie przyszła mu do głowy jakaś nowa myśl, albowiem zwrócił się do Traków i rzekł:\\r\\n\\r\\n— Wyrwać mu język.\\r\\n\\r\\n\\r\\n\\r\\nRozdział sześćdziesiąty trzeci\\r\\n\\r\\nDramat Aureolus dawano zwykle w teatrach lub amfiteatrach tak urządzonych, iż mogły otwierać się i tworzyć jakby dwie odrębne sceny. Lecz po widowisku w ogrodach cezara zaniechano zwykłego sposobu, szło bowiem o to, by jak największa liczba ludzi mogła patrzeć na śmierć przybitego do krzyża niewolnika, którego w dramacie pożerał niedźwiedź. W teatrach rolę niedźwiedzia grywał obszyty w skórę aktor, tym razem jednak przedstawienie miało być „prawdziwe”. Był to nowy pomysł Tygellina. Cezar początkowo zapowiedział, że nie przybędzie, lecz z namowy faworyta zmienił zdanie. Tygellinus wytłumaczył mu, że po tym, co zaszło w ogrodach, tym bardziej powinien pokazać się ludowi, i zarazem zaręczył, że ukrzyżowany niewolnik nie zelży go już, tak jak uczynił to Kryspus. Lud był już nieco przesycony i zmęczony przelewem krwi, zapowiedziano mu więc nowe rozdawnictwo biletów loteryjnych i podarków, a zarazem ucztę wieczorną, przedstawienie bowiem miało się odbywać wieczorem, w rzęsiście oświetlonym amfiteatrze.\\r\\n\\r\\nJakoż o zmroku cały budynek napełnił się szczelnie. Augustianie z Tygellinem na czele przybyli wszyscy, nie tyle dla samego widowiska, jak dla okazania po ostatnim zajściu cezarowi swej wierności i porozmawiania o Chilonie, o którym mówił cały Rzym.\\r\\n\\r\\nOpowiadano więc sobie na ucho, że cezar wróciwszy z ogrodów wpadł w wściekłość i nie mógł zasnąć, że opadały go strachy i dziwne widzenia, skutkiem których nazajutrz zapowiedział swój prędki wyjazd do Achai. Inni wszelako przeczyli temu, twierdząc, że teraz okaże się tym bardziej nieubłaganym względem chrześcijan. Nie brakło jednak i tchórzów, którzy przewidywali, że oskarżenie, jakie Chilon rzucił w twarz cezarowi wobec tłumów, może mieć najgorsze następstwa. Byli wreszcie i tacy, którzy przez ludzkość prosili Tygellina, by zaniechał dalszych prześladowań.\\r\\n\\r\\n— Patrzcie, dokąd idziecie — mówił Barkus Soranus. — Chcieliście zaspokoić zemstę ludu i wpoić w niego przekonanie, że kara spada na winnych, a skutek jest wprost przeciwny.\\r\\n\\r\\n— Prawda! — dodał Antystiusz Werus — wszyscy szepczą sobie teraz, że oni niewinni. Jeśli to ma być zręczność, to Chilo miał słuszność mówiąc, że wasze mózgi nie napełniłyby żołędziowej miseczki.\\r\\n\\r\\nTygellin zaś zwrócił się do nich i rzekł:\\r\\n\\r\\n— Ludzie szepczą sobie także, że twoja córka Serwilia, Barku Soranusie, i twoja żona, Antystiuszu, poukrywały swoich niewolników chrześcijan przed sprawiedliwością cezara.\\r\\n\\r\\n— To nieprawda! — zawołał z niepokojem Barkus.\\r\\n\\r\\n— Żonę moją chcą zgubić wasze rozwódki, które zazdroszczą jej cnoty — rzekł z nie mniejszym niepokojem Antystiusz Werus.\\r\\n\\r\\nLecz inni rozmawiali o Chilonie.\\r\\n\\r\\n— Co mu się stało? — mówił Eprius Marcellus. — Sam ich wydawał w ręce Tygellina; z nędzarza stał się bogaczem, mógł dożyć spokojnie swych dni, mieć piękny pogrzeb i nagrobek, tymczasem nie! Naraz wolał stracić wszystko i zgubić się. Doprawdy, chyba oszalał.\\r\\n\\r\\n— Nie oszalał, ale został chrześcijaninem — rzekł Tygellin.\\r\\n\\r\\n— Chyba nie może być — ozwał się Witeliusz.\\r\\n\\r\\n— A czy ja nie mówiłem! — wtrącił Westynus. — Mordujcie sobie chrześcijan, ale wierzajcie mi, nie wojujcie z ich bóstwem. Tu nie ma żartów!… Patrzcie, co się dzieje! Ja tam nie paliłem Rzymu, ale gdyby mi cezar pozwolił, zaraz bym dał hekatombę ich bóstwu. I wszyscy powinni to samo uczynić, bo powtarzam: z nim nie ma żartów! Pamiętajcie, żem wam to mówił.\\r\\n\\r\\n— A ja mówiłem co innego — rzekł Petroniusz. — Tygellin śmiał się, gdym twierdził, że oni się bronią, a ja teraz powiem więcej: oni zdobywają!\\r\\n\\r\\n— Jak to? Jak to? — spytało kilka głosów.\\r\\n\\r\\n— Na Polluksa!… Bo jeśli taki Chilo im się nie oparł, któż im się oprze? Jeśli myślicie, że po każdym widowisku nie przybywa chrześcijan, tedy z waszą znajomością Rzymu zostańcie kotlarzami lub zacznijcie brody golić, wówczas bowiem będziecie lepiej wiedzieli, co lud myśli i co się w mieście dzieje.\\r\\n\\r\\n— Mówi czystą prawdę, na święte peplum Diany! — zawołał Westynus.\\r\\n\\r\\nLecz Barkus zwrócił się do Petroniusza:\\r\\n\\r\\n— Do czego prowadzisz?\\r\\n\\r\\n— Kończę na tym, od czegoście zaczęli: dość już krwi!\\r\\n\\r\\nA Tygellin spojrzał na niego szydersko i rzekł:\\r\\n\\r\\n— Ej! jeszcze trochę!\\r\\n\\r\\n— Jeśli nie starczy ci głowy, masz drugą w gałce od laski! — odparł Petroniusz.\\r\\n\\r\\nDalszą rozmowę przerwało przybycie cezara, który zajął swoje miejsce w towarzystwie Pitagorasa. Zaraz potem zaczęło się przedstawienie Aureolusa, na które nie bardzo zważano, myśli bowiem zajęte były Chilonem. Lud, przywykły do mąk i krwi, nudził się także, sykał, wydawał niepochlebne dla dworu okrzyki i wołał o przyśpieszenie sceny z niedźwiedziem, której jedynie był ciekawy. Gdyby nie nadzieja ujrzenia skazanego starca i podarków, samo widowisko nie zdołałoby zatrzymać tłumów.\\r\\n\\r\\nAle wreszcie nadeszła oczekiwana chwila. Pachołkowie cyrkowi wnieśli naprzód drewniany krzyż, dość niski, by niedźwiedź wspiąwszy się mógł dosięgnąć do piersi męczennika, a następnie dwóch ludzi wprowadziło, a raczej przywlokło Chilona, albowiem sam, mając pokruszone kości u nóg, iść nie mógł. Położono go i przybito do drzewa tak prędko, że zaciekawieni augustianie nie mogli mu się nawet dobrze przypatrzeć, i dopiero po umocowaniu krzyża w przygotowanym umyślnie dole wszystkie oczy zwróciły się ku niemu. Lecz mało kto mógł poznać w tym nagim starcu dawnego Chilona. Po męczarniach, które kazał mu zadać Tygellin, w twarzy nie zostało mu ani kropli krwi i tylko na białej brodzie widać było czerwony ślad, który zostawiła krew po wyrwaniu języka. Przez przezroczystą skórę nieledwie można było dojrzeć jego kości. Wydawał się też daleko starszym, niemal zgrzybiałym. Ale natomiast niegdyś oczy jego rzucały wiecznie pełne niepokoju i złości spojrzenia, czujne oblicze jego odbijało dawniej wieczną trwogę i niepewność, teraz zaś twarz miał bolesną, ale tak słodką i pogodną, jak miewają ludzie śpiący lub umarli. Może ufności dodawała mu pamięć o łotrze na krzyżu, któremu Chrystus przebaczył, a może też mówił w duchu miłosiernemu Bogu: „Panie, kąsałem jak jadowity robak, ale oto byłem przez całe życie nędzarzem, przymierałem głodem, ludzie deptali po mnie, bili mnie i znęcali się nade mną. Byłem, Panie, biedny i bardzo nieszczęśliwy, a oto teraz jeszcze położono mnie na męki i przybito na krzyż, więc Ty, Miłosierny, nie odepchniesz mnie w godzinie śmierci!” I spokój zstąpił widocznie w jego skruszone serce. Nikt nie śmiał się, było bowiem w tym ukrzyżowanym coś tak cichego, wydawał się tak starym, bezbronnym, słabym, tak wołającym swą pokorą o litość, że mimo woli każdy zadawał sobie pytanie, jak można męczyć i przybijać na krzyż ludzi, którzy już i tak konają. Tłum milczał. Między augustianami Westynus, pochylając się na prawo i na lewo, szeptał przestraszonym głosem: „Patrzcie, jak oni umierają!” Inni czekali na niedźwiedzia, życząc sobie w duszy, by widowisko skończyło się jak najprędzej.\\r\\n\\r\\nNiedźwiedź wtoczył się wreszcie na arenę i chwiejąc nisko schyloną głową na obie strony, spoglądał naokół spode łba, jakby się nad czymś namyślał lub czegoś szukał. Dostrzegłszy wreszcie krzyż, a na nim nagie ciało, zbliżył się ku niemu, podniósł się nawet, lecz po chwili opuścił się znów na przednie łapy i siadłszy pod krzyżem, począł mruczeć, jakby i w jego zwierzęcym sercu ozwała się litość nad tym szczątkiem człowieka.\\r\\n\\r\\nZ ust służby cyrkowej ozwały się podniecające okrzyki, lecz lud milczał. Chilon tymczasem podniósł wolnym ruchem głowę i czas jakiś wodził oczyma po widowni. Na koniec wzrok jego zatrzymał się gdzieś na najwyższych rzędach amfiteatru, piersi poczęły mu grać żywiej i wówczas stało się coś, co wprawiło w podziw i zdumienie widzów. Oto twarz zajaśniała mu uśmiechem, czoło otoczyły mu jakby promienie, oczy podniosły się przed śmiercią ku górze, a po chwili dwie wielkie łzy, wezbrane pod powiekami, spłynęły mu z wolna po twarzy.\\r\\n\\r\\nI umarł.\\r\\n\\r\\nA wtem jakiś donośny męski głos zawołał w górze pod velarium:\\r\\n\\r\\n— Pokój męczennikom!\\r\\n\\r\\nW amfiteatrze panowało głuche milczenie.\\r\\n\\r\\n\\r\\n\\r\\nRozdział sześćdziesiąty czwarty\\r\\n\\r\\nPo widowisku w ogrodach cezariańskich więzienia opustoszały znacznie. Chwytano wprawdzie jeszcze i więziono ofiary, podejrzane o wyznawanie wschodniego zabobonu, ale obławy dostarczały ich coraz mniej, zaledwie tyle, ile potrzeba było do zapełnienia następnych widowisk, które również miały się już ku końcowi. Lud, przesycony krwią, okazywał coraz większe znużenie i coraz większy niepokój z powodu niebywałego dotąd zachowywania się skazanych. Obawy przesądnego Westynusa ogarnęły tysiące dusz. W tłumach opowiadano coraz dziwniejsze rzeczy o mściwości chrześcijańskiego bóstwa. Tyfus więzienny, który rozszerzył się po mieście, powiększył powszechną bojaźń. Widziano częste pogrzeby i powtarzano sobie na ucho, że potrzebne są nowe piacula dla przebłagania nieznanego boga. W świątyniach składano ofiary Jowiszowi i Libitynie. Wreszcie, mimo wszelkich usiłowań Tygellina i jego popleczników, rozszerzało się coraz bardziej mniemanie, że miasto zostało spalone z rozkazu cezara i że chrześcijanie cierpią niewinnie.\\r\\n\\r\\nLecz właśnie dlatego i Nero, i Tygellinus nie ustawali w prześladowaniu. Dla uspokojenia ludu wydawano nowe rozporządzenia co do rozdawnictwa zboża, wina i oliwy; ogłoszono przepisy ułatwiające odbudowywanie domów, pełne ulg dla właścicieli, oraz inne dotyczące szerokości ulic i materiałów, z jakich należy budować, by na przyszłość uniknąć klęski ognia. Sam cezar bywał na posiedzeniach senatu i obradował wraz z „ojcami” nad dobrem ludu i miasta, ale natomiast ani cień łaski nie padł na skazanych. Władcy świata chodziło przede wszystkim o to, by wszczepić w lud przekonanie, że tak nieubłagane kary mogą spotkać tylko winnych. W senacie żaden głos nie odzywał się również za chrześcijanami, gdyż nikt nie chciał narazić się cezarowi, a prócz tego ludzie, sięgający wzrokiem dalej w przyszłość, twierdzili, że wobec nowej wiary fundamenta państwa rzymskiego nie mogłyby się ostać.\\r\\n\\r\\nOddawano tylko ludzi konających i zmarłych rodzinom, albowiem prawo rzymskie nie mściło się nad umarłymi. Dla Winicjusza stanowiła pewną ulgę myśl, że jeśli Ligia umrze, wówczas on pochowa ją w grobach rodzinnych i spocznie koło niej. Nie miał już żadnej nadziei ocalenia jej od śmierci i sam, oderwany na wpół od życia, zatopiony zupełnie w Chrystusie, nie marzył już o innym połączeniu, jak o wiecznym. Wiara jego stała się wprost niezgłębioną, tak że wobec niej owa wieczność wydawała mu się czymś nierównie rzeczywistszym i prawdziwszym od przejściowego istnienia, jakim żył dotąd. Serce przepełniło mu się skupionym uniesieniem. Za życia zmieniał się w istotę niemal bezcielesną, która, tęskniąc za zupełnym wyzwoleniem dla siebie, pragnęła go i dla drugiej kochanej duszy. Wyobrażał sobie, że wówczas oboje z Ligią wezmą się za ręce i odejdą do nieba, gdzie Chrystus ich pobłogosławi i pozwoli im zamieszkać w świetle tak spokojnym i ogromnym, jak blask zórz. Błagał tylko Chrystusa, by oszczędził Ligii mąk cyrkowych i pozwolił jej zasnąć spokojnie w więzieniu, czuł bowiem z zupełną pewnością, że i sam umrze razem z nią. Mniemał, że wobec tego morza przelanej krwi nie wolno mu nawet spodziewać się, aby ona jedna została ocalona. Słyszał od Piotra i Pawła, że i oni także muszą umrzeć jak męczennicy. Widok Chilona na krzyżu przekonał go, że śmierć, nawet męczeńska, może być słodką, więc życzył już sobie, aby nadeszła dla nich obojga, jako upragniona zmiana złej, smutnej i ciężkiej doli na lepszą.\\r\\n\\r\\nChwilami miewał już przedsmak zagrobowego życia. Ów smutek, który unosił się nad obu ich duszami, tracił coraz bardziej dawną palącą gorycz i stopniowo zmieniał się w jakieś zaświatowe, spokojne oddanie się woli Bożej. Winicjusz płynął dawniej w trudzie przeciw prądowi, walczył i męczył się, teraz oddał się fali, wierząc, że niesie go ona w wieczną ciszę. Odgadywał też, że Ligia, równie jak on, gotuje się na śmierć, że mimo dzielących ich murów więzienia idą już razem, i uśmiechał się do tej myśli jak do szczęścia.\\r\\n\\r\\nI rzeczywiście, szli tak zgodnie, jakby codziennie długo dzielili się myślami. W Ligii nie było także żadnych pragnień ni żadnej nadziei prócz nadziei pozagrobowego życia. Śmierć przedstawiała się jej nie tylko jak wyzwolenie ze strasznych murów więzienia, z rąk cezara, Tygellina, nie tylko jako zbawienie, ale jako czas ślubu z Winicjuszem. Wobec tej niezachwianej pewności wszystko inne traciło wagę. Po śmierci zaczynało się dla niej szczęście nawet i ziemskie, więc czekała jej jeszcze i tak, jak narzeczona czeka chwili weselnej.\\r\\n\\r\\nA ów niezmierny prąd wiary, który odrywał od życia i niósł poza grób tysiące pierwszych wyznawców, porwał także i Ursusa. I on długo nie chciał się zgodzić w sercu na śmierć Ligii, lecz gdy codziennie przez mury więzienia przedzierały się wieści o tym, co dzieje się w amfiteatrach i ogrodach, gdy śmierć wydawała się wspólną, nieuniknioną dolą wszystkich chrześcijan, a zarazem ich dobrem, wyższym nad wszelkie śmiertelne pojęcie o szczęściu, nie śmiał w końcu i on modlić się do Chrystusa, aby pozbawił tego szczęścia Ligię lub opóźnił je dla niej na długie lata. W swej prostaczej duszy barbarzyńcy myślał przy tym, że córce wodza Ligów więcej się należy i więcej się dostanie tych niebieskich rozkoszy niż całemu tłumowi prostaków, do których i sam należał, i że w chwale wiekuistej ona zasiądzie bliżej Baranka niż inni. Słyszał wprawdzie, że wobec Boga ludzie są równi, na dnie duszy tkwiło mu jednak przekonanie, że co córka wodza, i to jeszcze wodza wszystkich Ligów, to nie pierwsza lepsza niewolnica. Spodziewał się też, że Chrystus pozwoli mu jej służyć i dalej. Co do siebie, miał tylko jedno ukryte pragnienie, to jest, żeby mógł umrzeć tak jak Baranek, na krzyżu. Ale wydawało mu się to szczęściem tak wielkim, że choć wiedział, iż krzyżują w Rzymie nawet najgorszych zbrodniarzy, nie śmiał prawie modlić się o taką śmierć. Myślał, że pewno każą mu zginąć pod zębami dzikich zwierząt, i stanowiło to jego troskę wewnętrzną. Od dziecka chował się w nieprzebytych puszczach, wśród ciągłych łowów, z których dzięki swej nadludzkiej sile, jeszcze zanim wyrósł na męża, już zasłynął między Ligami. Stanowiły one jego tak umiłowane zajęcie, że później, gdy był w Rzymie i musiał się ich wyrzec, chodził do vivariów i do amfiteatrów, żeby choć popatrzeć na znane i nie znane sobie zwierzęta. Widok ich budził w nim nieprzepartą chęć walki i zabijania, teraz więc obawiał się w duszy, że gdy przyjdzie mu się spotkać z nimi w amfiteatrze, opadną go myśli mniej godne chrześcijanina, który powinien umierać pobożnie i cierpliwie. Ale polecał się i w tym Chrystusowi, mając na pociechę inne, słodsze myśli. Oto słysząc, że Baranek wypowiedział wojnę mocom piekielnym i złym duchom, do których wiara chrześcijańska zaliczała wszystkie bóstwa pogańskie, myślał, że w tej wojnie przyda się jednak Barankowi bardzo i potrafi mu się przysłużyć lepiej od innych, gdyż to także nie mogło mu się w głowie pomieścić, aby dusza jego nie miała być silniejszą od dusz innych męczenników. Zresztą modlił się po całych dniach, oddawał posługi więźniom, pomagał dozorcom i pocieszał swą królewnę, która chwilami żałowała, że w swym krótkim życiu nie mogła spełnić tylu dobrych uczynków, ile spełniła ich słynna Thabita, o której opowiadał jej swego czasu Piotr Apostoł. Stróże, których nawet w więzieniu przejmowała obawą straszliwa siła tego olbrzyma, nie było bowiem dla niej ani pęt, ani krat dostatecznych, polubili go w końcu za jego słodycz. Nieraz, zdumieni jego pogodą, wypytywali go o jej przyczynę, on zaś opowiadał im z taką niezachwianą pewnością, jakie życie czeka go po śmierci, że słuchali go ze zdziwieniem, widząc po raz pierwszy, że do podziemi, nieprzeniknionych dla słońca, może przeniknąć szczęście.\\r\\n\\r\\nI gdy namawiał ich, by uwierzyli w Baranka, niejednemu przechodziło przez głowę, że służba jego jest służbą niewolnika, a życie życiem nędzarza, i niejeden zamyślał się nad swą niedolą, której kresem miała być dopiero śmierć.\\r\\n\\r\\nTylko że śmierć przejmowała nową obawą i nie obiecywali sobie po niej nic, tymczasem ów olbrzym ligijski i ta dziewczyna, podobna do kwiatu rzuconego na więzienną słomę, szli ku niej z radością, jak do wrót szczęścia.\\r\\n\\r\\n\\r\\n\\r\\nRozdział sześćdziesiąty piąty\\r\\n\\r\\nPewnego wieczoru odwiedził Petroniusza senator Scewinus i począł z nim długą rozmowę o ciężkich czasach, w których obaj żyli, i o cezarze. Mówił zaś tak otwarcie, że Petroniusz, lubo zaprzyjaźniony z nim, począł się mieć na ostrożności. Narzekał, iż świat idzie krzywo i szalenie i że wszystko razem wzięte musi się skończyć jakąś klęską straszniejszą jeszcze niż pożar Rzymu. Mówił, że nawet augustianie są zniechęceni, że Feniusz Rufus, drugi prefekt pretorianów, znosi z największym przymusem ohydne rządy Tygellina i że cały ród Seneki doprowadzony jest do ostateczności postępowaniem cezara tak ze starym mistrzem, jak i z Lukanem. W końcu począł nadmieniać o niezadowoleniu ludu, a nawet pretorianów, których znaczną część umiał sobie Feniusz Rufus pozyskać.\\r\\n\\r\\n— Dlaczego to mówisz? — spytał go Petroniusz.\\r\\n\\r\\n— Przez troskliwość o cezara — odpowiedział Scewinus. — Mam dalekiego krewnego w pretorianach, który zwie się Scewinus, tak jak i ja, i przez niego wiem, co dzieje się w obozie… Niechęć rośnie i tam… Kaligula, widzisz, był także szalony, i patrz, co się stało! Oto znalazł się Kasjusz Cherea… Straszny to był uczynek i zapewne nie masz między nami nikogo, kto by go pochwalił, a jednakże Cherea uwolnił świat od potwora.\\r\\n\\r\\n— Czyli — odrzekł Petroniusz — mówisz tak: „Ja Cherei nie chwalę, ale to był doskonały człowiek i oby bogowie dali nam takich jak najwięcej.”\\r\\n\\r\\nLecz Scewinus zmienił rozmowę i począł niespodzianie wychwalać Pizona. Sławił jego ród, jego szlachetność, jego przywiązanie do żony, a wreszcie rozum, spokój i dziwny dar jednania sobie ludzi.\\r\\n\\r\\n— Cezar jest bezdzietny — rzekł — i wszyscy widzą następcę w Pizonie. Niewątpliwie też każdy pomógłby mu z całej duszy do objęcia władzy. Kocha go Feniusz Rufus, ród Anneuszów jest mu całkiem oddany. Plaucjusz Lateranus i Tuliusz Senecjo skoczyliby za niego w ogień. A toż samo Natalis i Subriusz Flawiusz, i Sulpicjusz Asper, i Afraniusz Kwincjanus, i nawet Westynus.\\r\\n\\r\\n— Z tego ostatniego niewiele Pizonowi przyjdzie — odrzekł Petroniusz. — Westynus boi się własnego cienia.\\r\\n\\r\\n— Westynus boi się snów i duchów — odrzekł Scewinus — ale to człowiek dzielny, którego słusznie chcą zamianować konsulem. Że zaś w duszy przeciwny jest prześladowaniu chrześcijan, tego nie powinieneś mu brać za złe, albowiem i tobie zależy na tym, by te szaleństwa ustały.\\r\\n\\r\\n— Nie mnie, ale Winicjuszowi — rzekł Petroniusz. — Ze względu na Winicjusza chciałbym ocalić jedną dziewczynę, ale nie mogę, bom wypadł z łask Ahenobarba.\\r\\n\\r\\n— Jak to? Czy nie spostrzegasz, że cezar znowu zbliża się do ciebie i poczyna z tobą rozmawiać? I powiem ci, dlaczego. Oto wybiera się znów do Achai, gdzie ma śpiewać pieśni greckie własnego układu. Pali się do tej podróży, ale zarazem drży na myśl o szyderczym usposobieniu Greków. Wyobraża sobie, że może go spotkać albo największy tryumf, albo największy upadek. Potrzebuje dobrej rady, a wie, że lepszej od ciebie nikt mu nie może udzielić. To powód, dla którego wracasz do łask.\\r\\n\\r\\n— Lukan mógłby mnie zastąpić.\\r\\n\\r\\n— Miedzianobrody nienawidzi go i zapisał mu śmierć w duszy. Szuka tylko pozoru, bo on zawsze szuka pozorów. Lukan rozumie, że trzeba się śpieszyć.\\r\\n\\r\\n— Na Kastora! — rzekł Petroniusz. — Być może. Ale miałbym jeszcze jeden sposób prędkiego wrócenia do łask.\\r\\n\\r\\n— Jaki?\\r\\n\\r\\n— Oto powtórzyć Miedzianobrodemu to, coś przed chwilą do mnie mówił.\\r\\n\\r\\n— Ja nic nie powiedziałem! — zawołał z niepokojem Scewinus.\\r\\n\\r\\nPetroniusz zaś położył mu rękę na ramieniu:\\r\\n\\r\\n— Nazwałeś cezara szaleńcem, przewidywałeś następstwo Pizona i powiedziałeś: „Lukan rozumie, że trzeba się śpieszyć.” Z czym to chcecie się śpieszyć, carissime?\\r\\n\\r\\nScewinus zbladł i przez chwilę patrzyli sobie w oczy.\\r\\n\\r\\n— Nie powtórzysz!\\r\\n\\r\\n— Na biodra Kiprydy! Jak ty mnie znasz dobrze! Nie! Nie powtórzę. Nic nie słyszałem, ale też i nie chcę nic słyszeć… Rozumiesz! Życie jest za krótkie, by warto było coś przedsiębrać. Proszę cię tylko, byś odwiedził dziś Tygellina i rozmawiał z nim równie długo jak ze mną, o czym chcesz.\\r\\n\\r\\n— Dlaczego?\\r\\n\\r\\n— Dlatego, abym jeśli mi kiedyś Tygellin powie: „Scewinus był u ciebie”, mógł mu odpowiedzieć: „Tego samego dnia był także i u ciebie.”\\r\\n\\r\\nScewinus słysząc to złamał laskę z kości słoniowej, którą miał w ręku, i odrzekł:\\r\\n\\r\\n— Niech zły urok spadnie na tę laskę. Będę dziś u Tygellina, a potem na uczcie u Nerwy. Wszakże będziesz i ty. W każdym razie do widzenia pojutrze w amfiteatrze, gdzie wystąpią ostatki chrześcijan!… Do widzenia!\\r\\n\\r\\n— Pojutrze — powtórzył, zostawszy sam, Petroniusz. — Nie ma zatem czasu do stracenia. Ahenobarbus potrzebuje mnie istotnie w Achai, więc może będzie się liczył ze mną.\\r\\n\\r\\nI postanowił spróbować ostatniego środka.\\r\\n\\r\\nJakoż na uczcie u Nerwy cezar zażądał, by Petroniusz spoczął naprzeciw niego, chciał bowiem rozmawiać z nim o Achai i o miastach, w których mógłby z widokami największego powodzenia wystąpić. Chodziło mu najbardziej o Ateńczyków, których się bał. Inni augustianie słuchali tej rozmowy ze skupieniem, aby pochwytawszy okruszyny zdań Petroniusza podawać je później za swoje własne.\\r\\n\\r\\n— Zdaje mi się, żem dotąd nie żył — rzekł Nero — i że narodzę się dopiero w Grecji.\\r\\n\\r\\n— Narodzisz się dla nowej sławy i nieśmiertelności — odrzekł Petroniusz.\\r\\n\\r\\n— Ufam, że tak się stanie i że Apollo nie okaże się zazdrosnym. Jeśli wrócę z tryumfem, ofiaruję mu hekatombę, jakiej żaden bóg nie miał dotąd.\\r\\n\\r\\nScewinus począł powtarzać wiersz Horacjusza:\\r\\n\\r\\n\\r\\nSic te diva potens Cypri,\\r\\nsic fratres Helenae, lucida sidera,\\r\\nventorumque regat pater…\\r\\n\\r\\n— Okręt stoi już w Neapolis — rzekł cezar. — Chciałbym wyjechać choćby jutro.\\r\\n\\r\\nNa to Petroniusz podniósł się i patrząc wprost w oczy Nerona, rzekł:\\r\\n\\r\\n— Pozwolisz, boski, że wpierw wyprawię ucztę weselną, na którą ciebie przed innymi zaproszę.\\r\\n\\r\\n— Ucztę weselną? Jaką? — spytał Neron.\\r\\n\\r\\n— Winicjusza z córką króla Ligów, a twoją zakładniczką. Ona wprawdzie jest obecnie w więzieniu, ale naprzód, jako zakładniczka, nie może być więziona, a po wtóre sam zezwoliłeś Winicjuszowi poślubić ją, że zaś wyroki twoje, jak wyroki Zeusa, są niecofnione, przeto każesz ją wypuścić z więzienia, a ja oddam ją oblubieńcowi.\\r\\n\\r\\nZimna krew i spokojna pewność siebie, z jaką mówił Petroniusz, stropiły Nerona, który tropił się zawsze, ilekroć ktoś mówił do niego w ten sposób.\\r\\n\\r\\n— Wiem — odrzekł spuszczając oczy. — Myślałem o niej i o tym olbrzymie, który zadusił Krotona.\\r\\n\\r\\n— W takim razie oboje są ocaleni — odpowiedział spokojnie Petroniusz.\\r\\n\\r\\nLecz Tygellinus przyszedł w pomoc swemu panu:\\r\\n\\r\\n— Ona jest w więzieniu z woli cezara, sam zaś rzekłeś, Petroniuszu, że wyroki jego są niecofnione.\\r\\n\\r\\nWszyscy obecni, znając historię Winicjusza i Ligii, wiedzieli doskonale, o co chodzi, więc umilkli, zaciekawieni, jak skończy się rozmowa.\\r\\n\\r\\n— Ona jest w więzieniu przez twoją pomyłkę i przez twoją nieznajomość prawa narodów, wbrew woli cezara — odrzekł z naciskiem Petroniusz. — Jesteś, Tygellinie, naiwnym człowiekiem, ale przecie i ty nie będziesz twierdził, że ona podpaliła Rzym, bo zresztą, gdybyś nawet tak twierdził, cezar by ci nie uwierzył.\\r\\n\\r\\nLecz Nero ochłonął już i począł przymrużać swe oczy krótkowidza z wyrazem nieopisanej złośliwości.\\r\\n\\r\\n— Petroniusz ma słuszność — rzekł po chwili.\\r\\n\\r\\nTygellinus spojrzał na niego ze zdziwieniem.\\r\\n\\r\\n— Petroniusz ma słuszność — powtórzył Nero. — Jutro otworzą jej bramy więzienia, a o uczcie weselnej pomówimy pojutrze w amfiteatrze.\\r\\n\\r\\n„Przegrałem znowu” — pomyślał Petroniusz.\\r\\n\\r\\nI wróciwszy do domu był już tak pewien, że nadszedł kres życia Ligii, iż nazajutrz wysłał do amfiteatru zaufanego wyzwoleńca, aby ułożył się z przełożonym spoliarium o wydanie jej ciała, chciał bowiem oddać je Winicjuszowi.\\r\\n\\r\\n\\r\\n\\r\\nRozdział sześćdziesiąty szósty\\r\\n\\r\\nZa czasów Nerona weszły w zwyczaj rzadkie dawniej i wyjątkowo tylko dawane przedstawienia wieczorne, tak w cyrku, jak i w amfiteatrach. Augustianie lubili je, często bowiem po nich następowały uczty i pijatyki trwające aż do rana. Jakkolwiek lud przesycony był już przelewem krwi, jednakże gdy rozeszła się wieść, że nadchodzi koniec igrzysk i że ostatni chrześcijanie mają umrzeć na wieczornym widowisku, nieprzeliczone tłumy ściągnęły do amfiteatru. Augustianie stawili się jak jeden człowiek, domyślali się bowiem, że nie będzie to zwykłe przedstawienie i że cezar postanowił wyprawić sobie tragedię z boleści Winicjusza. Tygellin zachował tajemnicę, jaki rodzaj męki przeznaczony był dla narzeczonej młodego trybuna, ale to podniecało tylko powszechną ciekawość. Ci, którzy widywali niegdyś Ligię u Plaucjuszów, opowiadali teraz cuda o jej piękności. Innych zajmowało przede wszystkim pytanie, czy istotnie ujrzą ją dziś na arenie, wielu bowiem spomiędzy tych, którzy słyszeli odpowiedź, jaką cezar dał Petroniuszowi u Nerwy, tłumaczyło ją sobie podwójnie. Niektórzy przypuszczali wprost, że Nero odda lub może już oddał dziewicę Winicjuszowi: przypomniano sobie, że była zakładniczką, której wolno było zatem czcić takie bóstwa, jakie jej się podobały, i której prawo narodów nie pozwalało karać.\\r\\n\\r\\nNiepewność, oczekiwanie i zaciekawienie opanowały wszystkich widzów. Cezar przybył wcześniej niż zwykle i wraz z jego przybyciem poczęto znów sobie szeptać, że jednak nastąpi zapewne coś nadzwyczajnego, gdyż Neronowi prócz Tygellina i Watyniusza towarzyszył Kasjusz, centurion olbrzymiej postawy i olbrzymiej siły, którego cezar brał z sobą tylko wówczas, gdy chciał mieć przy boku obrońcę, na przykład gdy przychodziła mu ochota do nocnych wypraw na Suburę, gdzie urządzał sobie zabawę zwaną sagatio, polegającą na podrzucaniu w górę na wojskowym płaszczu napotykanych po drodze dziewcząt. Spostrzeżono także, że w samym amfiteatrze zostały przedsięwzięte pewne środki ostrożności. Straże pretoriańskie powiększono, komendę zaś nad nimi miał nie centurion, ale trybun Subriusz Flawiusz znany dotychczas ze ślepego przywiązania do Nerona. Zrozumiano wówczas, że cezar pragnie się na wszelki wypadek ubezpieczyć przed wybuchem rozpaczy Winicjusza, i ciekawość wzrosła jeszcze bardziej.\\r\\n\\r\\nWszystkie spojrzenia zwracały się z natężonym zajęciem na miejsce, na którym siedział nieszczęsny oblubieniec. On zaś blady bardzo, z czołem pokrytym kroplami potu, niepewny był jak i inni widzowie, ale zaniepokojony do ostatnich głębin duszy. Petroniusz, sam nie wiedząc dokładnie, co nastąpi, nie powiedział mu nic, tylko zapytał go, wróciwszy od Nerwy, czy gotów jest na wszystko, a następnie, czy będzie na widowisku. Winicjusz odpowiedział na oba pytania: „Tak!”, ale przy tym mrowie przeszło mu przez całe ciało, domyślił się bowiem, że Petroniusz nie pyta bez przyczyn. Sam on żył już od niejakiego czasu jakby tylko półżyciem, sam pogrążył się w śmierci i zgodził się na śmierć dla Ligii, miała ona bowiem być dla nich obojga zarazem wyzwoleniem i ślubem, ale teraz poznał, że inna rzecz jest myśleć z daleka o ostatniej chwili jak o spokojnym zaśnięciu, a inna pójść patrzeć na męczarnie istoty droższej nad życie. Wszystkie dawniej przebyte bóle odezwały się w nim na nowo. Uciszona rozpacz poczęła znów krzyczeć w duszy, ogarnęła go dawna chęć ratowania Ligii za wszelką cenę. Od rana chciał się dostać do cuniculów, by się przekonać, czy Ligia w nich się znajduje, ale straże pretoriańskie pilnowały wszystkich wejść i rozkazy były tak surowe, że żołnierze, nawet znajomi, nie dali się zmiękczyć ni prośbą, ni złotem. Winicjuszowi wydawało się, że niepewność zabije go wprzód, nim ujrzy widowisko. Gdzieś na dnie serca kołatała mu się jeszcze nadzieja, że może Ligii nie ma w amfiteatrze i że wszystkie obawy są płonne. Chwilami czepiał się tej nadziei ze wszystkich sił. Mówił sobie, że Chrystus mógł ją przecie zabrać z więzienia, ale nie może pozwolić na jej mękę w cyrku. Dawniej zgodził się już był ze wszystkim na Jego wolę, teraz, gdy odepchnięty od drzwi cuniculów wrócił na swoje miejsce w amfiteatrze i gdy z zaciekawionych spojrzeń, jakie na niego zwracano, poznał, że najstraszniejsze przypuszczenia mogą być słuszne, począł Go błagać w duszy z namiętnością, podobną niemal do groźby, o ratunek. „Ty możesz!”, powtarzał zaciskając konwulsyjnie ręce. „Ty możesz!” Przedtem ani domyślał się, że ta chwila, gdy zmieni się w rzeczywistość, będzie tak straszna. Teraz, nie zdając sobie sprawy z tego, co się z nim dzieje, miał jednak poczucie, że jeśli ujrzy mękę Ligii, to jego miłość zmieni się w nienawiść, a jego wiara w rozpacz. I zarazem przerażał się tym poczuciem, bał się bowiem obrazić Chrystusa, którego błagał o zmiłowanie i cud. Już nie prosił o jej życie, chciał tylko, by umarła, nim ją wywiodą na arenę, i z niezgłębionej otchłani bólu powtarzał w duszy: „Choć tego mi nie odmów, a ja Cię umiłuję bardziej jeszcze, niż miłowałem Cię dotąd.” W końcu myśli jego rozpętały się jak fale targane wichrem. Budziła się w nim żądza zemsty i krwi. Porywała go szalona chęć rzucić się na Nerona i zdusić go wobec wszystkich widzów, a jednocześnie czuł, że tą żądzą obraża znowu Chrystusa i łamie Jego przykazania. Chwilami przelatywały mu przez głowę błyskawice nadziei, że to wszystko, przed czym drżała jego dusza, odwróci jeszcze wszechmocna i miłosierna ręka, lecz gasły natychmiast, jakby w niezmiernym rozżaleniu, że Ów, który mógł jednym słowem zburzyć ten cyrk i ocalić Ligię, opuścił ją jednak, chociaż ufała Mu i umiłowała Go ze wszystkich sił swego czystego serca. I myślał dalej, że oto ona tam leży w ciemnym cuniculum, słaba, bezbronna, opuszczona, zdana na łaskę i niełaskę zezwierzęconych stróżów, goniąca może ostatnim tchem, on zaś musi czekać bezradnie w tym strasznym amfiteatrze, nie wiedząc, jaką obmyślono dla niej mękę i co za chwilę zobaczy. Wreszcie, jak człowiek, który spadając w przepaść chwyta się wszystkiego, co rośnie nad jej krawędzią, tak i on oburącz chwycił się myśli, że jednak tylko wiarą może ją ocalić. Wszak zostawał tylko ten jeden sposób! Wszak Piotr mówił, że wiarą ziemię można wzruszyć w posadach!\\r\\n\\r\\nWięc skupił się, zgniótł w sobie zwątpienie, całą swą istotę zamknął w jedno słowo: „Wierzę!”, i czekał cudu.\\r\\n\\r\\nLecz równie jak zbyt natężona struna musi pęknąć, tak i jego złamało wysilenie. Trupia bladość pokryła mu twarz i ciało poczęło tężeć. Wówczas pomyślał, że błaganie jego zostało wysłuchane, bo oto umiera. Wydało mu się, że Ligia niezawodnie musiała już także umrzeć i że Chrystus bierze ich w ten sposób do siebie. Arena, białe togi nieprzeliczonych widzów, światło tysiącznych lamp i pochodni, wszystko razem znikło mu z oczu.\\r\\n\\r\\nAle owa niemoc nie trwała długo. Po chwili zbudził się, a raczej zbudziło go tupanie zniecierpliwionego ludu.\\r\\n\\r\\n— Chory jesteś — rzekł mu Petroniusz. — Każ się odnieść do domu!\\r\\n\\r\\nI nie zważając, co powie na to cezar, wstał, by podeprzeć Winicjusza i wyjść z nim razem. Serce wezbrało mu litością, a przy tym drażniło go nie do wytrzymania to, że cezar patrzył przez szmaragd na Winicjusza, studiując z zadowoleniem jego boleść, może dlatego, aby ją potem opisać w patetycznych strofach i zyskać poklask słuchaczów.\\r\\n\\r\\nWinicjusz potrząsnął głową. Mógł umrzeć w tym amfiteatrze, ale nie mógł z niego wyjść. Wszakże przedstawienie miało się lada minuta rozpocząć.\\r\\n\\r\\nJakoż w tej samej prawie chwili prefekt miasta cisnął przed siebie czerwoną chustkę, a na ów znak zaskrzypiały wrzeciądze naprzeciwko cesarskiego podium i z ciemnej czeluści wyszedł na jasno oświeconą arenę Ursus.\\r\\n\\r\\nOlbrzym mrugał powiekami, widocznie olśniony światłem areny, po czym wysunął się na jej środek, rozglądając się wkoło, jakby chcąc rozpoznać, z czym mu przyjdzie się spotkać. Wszystkim augustianom i większości widzów wiadomo było, że to jest człowiek, który zadusił Krotona, więc na jego widok szmer rozległ się po wszystkich ławach. W Rzymie nie brakło gladiatorów ogromniejszych o wiele nad zwykłą miarę ludzką, ale podobnego nie widziały jeszcze oczy Kwirytów. Kasjusz, stojący w podium za cezarem, wydawał się przy tym Ligu nikłym człowiekiem. Senatorowie, westalki, cezar, augustianie i lud patrzyli z zachwytem znawców i miłośników na jego potężne, grube jak konary uda, na piersi, podobne do dwóch połączonych tarcz, i na herkulesowe ramiona. Szmer wzrastał z każdą chwilą. Dla tych tłumów nie mogła wprost istnieć większa rozkosz, jak widzieć takie muskuły w grze, w napięciu i w walce. Szmer zmieniał się w okrzyki i gorączkowe pytania, gdzie mieszka szczep, który wydaje podobnych wielkoludów, ów zaś stał w środku amfiteatru, nagi, do kamiennego kolosu niż do człowieka podobniejszy, ze skupioną a zarazem smutną twarzą barbarzyńcy, i widząc pustą arenę spoglądał ze zdziwieniem swymi niebieskimi oczyma dziecka to na widzów, to na cezara, to na kraty cuniculów, skąd oczekiwał katów.\\r\\n\\r\\nW chwili gdy wychodził na arenę, prostacze serce jego zakołatało po raz ostatni nadzieją, że może czeka go krzyż, lecz gdy nie ujrzał ni krzyża, ni gotowego dołu, pomyślał, że niegodny jest tej łaski i że przyjdzie mu umrzeć inaczej, i zapewne od zwierząt. Był bezbronny i postanowił zginąć, jak przystało na wyznawcę Baranka, spokojnie i cierpliwie. Tymczasem chciał pomodlić się jeszcze do Zbawiciela, więc klęknąwszy na arenie, złożył ręce i podniósł wzrok ku gwiazdom, migocącym przez górny otwór cyrku.\\r\\n\\r\\nPostawa ta nie podobała się tłumom. Dosyć już miano tych chrześcijan umierających jak owce. Zrozumiano, że jeśli olbrzym nie zechce się bronić, widowisko chybi. Tu i ówdzie ozwały się sykania. Niektórzy poczęli wołać o mastygoforów, których zadaniem było chłostać szermierzy nie chcących walczyć. Po chwili ucichło jednak wszystko, nikt bowiem nie wiedział, co czeka olbrzyma i czy nie zechce walczyć, gdy spotka się oko w oko ze śmiercią.\\r\\n\\r\\nJakoż nie czekano już długo. Nagle ozwał się przeraźliwy głos mosiężnych trąb, a na ów znak otworzyła się krata naprzeciw cesarskiego podium i na arenę wypadł wśród wrzasków bestiariów potworny tur germański, niosący na głowie nagie ciało kobiece.\\r\\n\\r\\n— Ligio! Ligio! — krzyknął Winicjusz.\\r\\n\\r\\nPo czym chwycił rękoma włosy przy skroniach, zwinął się w łęk jak człowiek, który uczuł w sobie ostrze włóczni, i chrapliwym, nieludzkim głosem począł powtarzać:\\r\\n\\r\\n>— Wierzę! Wierzę!… Chryste! Cudu!\\r\\n\\r\\nI nie czuł nawet, że w tej chwili Petroniusz zakrył mu głowę togą. Zdawało mu się, że to śmierć lub ból przesłania mu oczy. Nie patrzył, nie widział. Ogarnęło go uczucie jakiejś strasznej próżni. W głowie nie pozostała mu ani jedna myśl, usta tylko powtarzały jak w obłąkaniu:\\r\\n\\r\\n— Wierzę! Wierzę! Wierzę!…\\r\\n\\r\\nWtem amfiteatr umilkł. Augustianie podnieśli się jak jeden człowiek z miejsc, gdyż na arenie stało się coś nadzwyczajnego. Oto pokorny i gotowy na śmierć Lig, ujrzawszy swą królewnę na rogach dzikiej bestii, zerwał się jakby sparzony żywym ogniem i pochyliwszy grzbiet, począł biec pod kątem ku rozszalałemu zwierzęciu.\\r\\n\\r\\nZe wszystkich piersi wyrwał się krótki okrzyk zdumienia, po którym uczyniła się głucha cisza. Lig dopadł tymczasem w mgnieniu oka rozhukanego byka i chwycił go za rogi.\\r\\n\\r\\n— Patrz! — zawołał Petroniusz zrywając togę z głowy Winicjusza.\\r\\n\\r\\nÓw zaś podniósł się, przechylił w tył swą bladą jak płótno twarz i począł patrzeć na arenę szklistym, nieprzytomnym wzrokiem.\\r\\n\\r\\nWszystkie piersi przestały oddychać. W amfiteatrze można było usłyszeć przelatującą muchę. Ludzie nie chcieli wierzyć własnym oczom. Jak Rzym Rzymem, nie widziano nic podobnego.\\r\\n\\r\\nLig trzymał dzikie zwierzę za rogi. Stopy jego zaryły się wyżej kostek w piasek, grzbiet wygiął mu się jak łuk napięty, głowa schowała się między barki, na ramionach muskuły wystąpiły tak, iż skóra niemal pękała pod ich parciem, lecz osadził byka na miejscu. I człowiek, i zwierz trwali w takiej nieruchomości, iż patrzącym zdawało się, że widzą jakiś obraz przedstawiający czyny Herkulesa lub Tezeusza lub grupę wykutą z kamienia. Ale w tym pozornym spokoju znać było straszliwe natężenie dwóch zmagających się ze sobą sił. Tur zarył się również, jak człowiek, nogami w piasek, a ciemne, kosmate jego ciało skurczyło się tak, iż wydawał się do olbrzymiej kuli podobny. Kto pierwej się wyczerpie, kto pierwszy padnie, oto było pytanie, które dla tych rozmiłowanych w walkach widzów miało w tej chwili więcej znaczenia niż ich los własny, niż cały Rzym i jego panowanie nad światem. Ów Lig był im teraz półbogiem godnym czci i posągów. Sam cezar wstał także. Oni z Tygellinem, słysząc o sile człowieka, umyślnie urządzili takie widowisko i drwiąc mówili sobie: „Niechże ten Krotobójca pokona tura, którego mu wybierzem”, teraz zaś spoglądali w zdumieniu na obraz, jaki mieli przed sobą, jakby nie wierząc, żeby to być mogła rzeczywistość. W amfiteatrze można było widzieć ludzi, którzy podniósłszy ręce zostali w tej postawie. Innym pot oblał czoła, jakby sami zmagali się ze zwierzęciem. W cyrku słychać było tylko syczenie płomieni w lampach i szelest węgielków opadających z pochodni. Głosy zamarły widzom w ustach, serca natomiast biły w piersiach, jakby je chciały rozsadzić. Wszystkim wydało się, że walka trwa wieki.\\r\\n\\r\\nA człowiek i zwierz stali ciągle w okropnym wysileniu, rzekłbyś, wkopani w ziemię.\\r\\n\\r\\nWtem głuchy, podobny do jęku ryk ozwał się z areny, po którym ze wszystkich piersi wyrwał się okrzyk i znów zapadła cisza. Ludzie mniemali, że śnią, oto potworna głowa byka poczęła się przekręcać w żelaznych rękach barbarzyńcy.\\r\\n\\r\\nA twarz Liga, kark i ramiona poczerwieniały jak purpura, grzbiet wygiął się jeszcze silniej. Widać było, że zbiera resztę swych nadludzkich sił, ale że mu już ich nie na długo wystarczy\\r\\n\\r\\nCoraz głuchszy, chrapliwszy i coraz boleśniejszy ryk tura pomieszał się ze świszczącym oddechem piersi olbrzyma. Głowa zwierzęcia przekręcała się coraz bardziej, a z paszczy wysunął się długi, spieniony język.\\r\\n\\r\\nChwila jeszcze i do uszu bliżej siedzących widzów doszedł jakby trzask łamanych kości, po czym zwierz zwalił się na ziemię ze skręconym śmiertelnie karkiem.\\r\\n\\r\\nWówczas olbrzym zsunął w mgnieniu oka powrozy z jego rogów i wziąwszy dziewicę na ręce, począł oddychać śpiesznie.\\r\\n\\r\\nTwarz mu pobladła, włosy polepiły się od potu, barki i ramiona zdawały się być zlane wodą. Przez chwilę stał jakby na wpół przytomny, po czym jednakże podniósł oczy i począł patrzeć na widzów.\\r\\n\\r\\nA amfiteatr oszalał.\\r\\n\\r\\nŚciany budynku poczęły drżeć od wrzasku kilkudziesięciu tysięcy widzów. Od czasu rozpoczęcia widowisk nie pamiętano takiego uniesienia. Siedzący na wyższych rzędach poopuszczali je i poczęli zstępować na dół, tłocząc się w przejściach między ławkami, aby bliżej przypatrzeć się siłaczowi. Zewsząd ozwały się głosy o łaskę, namiętne, uparte, które wkrótce zmieniły się w jeden powszechny okrzyk. Ów olbrzym stał się teraz drogim dla tego rozmiłowanego w sile fizycznej ludu i pierwszą w Rzymie osobą.\\r\\n\\r\\nOn zaś zrozumiał, że tłum domaga się, by darowano mu życie i zwrócono wolność, lecz widocznie nie chodziło mu tylko o siebie. Przez chwilę rozglądał się dokoła, po czym zbliżył się do cesarskiego podium i kołysząc ciało dziewczyny na wyciągniętych ramionach, podniósł oczy z wyrazem błagalnej prośby, jakby chciał mówić:\\r\\n\\r\\n— Nad nią się zmiłujcie! Ją ocalcie! Jam dla niej to uczynił!\\r\\n\\r\\nWidzowie pojęli doskonale, czego żądał. Na widok zemdlonej dziewczyny, która przy ogromnym ciele Liga wydawała się małym dzieckiem, wzruszenie ogarnęło tłum, rycerzy i senatorów. Jej drobna postać, tak biała jakby wycięta z alabastru, jej zemdlenie, okropne niebezpieczeństwo, z którego uwolnił ją olbrzym, a wreszcie jej piękność i jego przywiązanie wstrząsnęły serca. Niektórzy mniemali, że to ojciec żebrze o zmiłowanie nad dzieckiem. Litość buchnęła nagle jak płomień. Dość już miano krwi, dość śmierci, dość mąk. Zdławione łzami głosy poczęły wołać o łaskę dla obojga.\\r\\n\\r\\nUrsus tymczasem posuwał się wokół areny i kołysząc wciąż dziewczynę na ramionach, ruchem i oczyma błagał dla niej o życie. A wtem Winicjusz zerwał się z miejsca, przeskoczył ogrodzenie, dzielące pierwsze miejsca od areny, i przybiegłszy do Ligii nakrył togą jej nagie ciało.\\r\\n\\r\\nPo czym rozdarł tunikę na piersiach, odkrył blizny, pozostałe po ranach otrzymanych w wojnie armeńskiej, i wyciągnął ręce do ludu.\\r\\n\\r\\nWówczas uniesienie tłumów przeszło wszelką widywaną w amfiteatrach miarę. Tłuszcza poczęła tupać i wyć. Głosy wołające o łaskę stały się wprost groźne. Lud ujmował się już nie tylko za atletą, ale stawał w obronie dziewicy, żołnierza i ich miłości. Tysiące widzów zwróciło się ku cezarowi z połyskami gniewu w oczach i z zaciśniętymi pięściami. Ów wszelako ociągał się i wahał. Do Winicjusza nie miał wprawdzie nienawiści i na śmierci Ligii nie zależało mu nic, lecz wolałby widzieć ciało dziewczyny poprute rogami byka lub podarte kłami zwierząt. Zarówno jego okrucieństwo, jak jego zwyrodniała wyobraźnia i zwyrodniałe żądze znajdowały jakąś rozkosz w podobnych widokach. A oto lud chciał go jej pozbawić. Na tę myśl gniew odbił się na jego roztyłej twarzy. Miłość własna nie pozwalała mu także poddać się woli tłumów, a jednocześnie nie śmiał się jej przez przyrodzone tchórzostwo sprzeciwić.\\r\\n\\r\\nWięc począł patrzeć, czy przynajmniej między augustianami nie dostrzeże zwróconych ku dołowi palców na znak śmierci. Lecz Petroniusz trzymał wzniesioną do góry dłoń, patrząc przy tym niemal wyzywająco w jego twarz. Przesądny, ale skłonny do uniesień Westynus, który bał się duchów, ale nie bał się ludzi, dawał znak łaski. Toż samo czynił senator Scewinus, toż samo Nerwa, toż samo Tuliusz Senecjo, toż samo stary, słynny wódz Ostoriusz Skapula, toż samo Antystiusz, toż samo Pizo i Wetus, i Kryspinus, i Minucjusz Termus, i Poncjusz Telezynus, i najpoważniejszy, czczony przez lud Trazeasz. Na ten widok cezar odjął szmaragd od oka z wyrazem pogardy i urazy, gdy wtem Tygellin, któremu chodziło o to, by na złość uczynić Petroniuszowi, pochylił się i rzekł:\\r\\n\\r\\n— Nie ustępuj, boski, mamy pretorianów.\\r\\n\\r\\nWówczas Nero zwrócił się w stronę, gdzie komendę nad pretorianami trzymał srogi i oddany mu dotychczas całą duszą Subriusz Flawiusz, i ujrzał rzecz nadzwyczajną. Twarz starego trybuna była groźna, ale zalana łzami, i rękę trzymał wzniesioną w górę na znak łaski.\\r\\n\\r\\nTymczasem tłumy poczęła ogarniać wściekłość. Kurzawa wzbiła się spod tupiących nóg i przesłoniła amfiteatr. Wśród okrzyków odzywały się głosy: „Ahenobarbus! Matkobójca! Podpalacz!”\\r\\n\\r\\nNero zląkł się. Lud był wszechwładnym panem w cyrku. Poprzedni cezarowie, a zwłaszcza Kaligula, pozwalali sobie czasem iść wbrew jego woli, co zresztą wywoływało zawsze rozruchy, dochodzące nawet do przelewu krwi. Lecz Nero w odmiennym był położeniu. Naprzód, jako komediant i śpiewak, potrzebował łaski ludu, po wtóre, chciał go mieć po swej stronie przeciw senatowi i patrycjuszom, a wreszcie po pożarze Rzymu usiłował wszelkimi sposobami przejednać go sobie i zwrócić jego gniew na chrześcijan. Zrozumiał wreszcie, że sprzeciwiać się dłużej było wprost niebezpiecznie. Rozruch, poczęty w cyrku, mógł ogarnąć całe miasto i mieć nieobliczalne następstwa.\\r\\n\\r\\nSpojrzał więc raz jeszcze na Subriusza Flawiusza, na centuriona Scewina, krewnego senatora, na żołnierzy i widząc zmarszczone wszędzie brwi, wzruszone twarze i utkwione w siebie oczy, dał znak łaski.\\r\\n\\r\\nWówczas grzmot oklasków rozległ się od góry do dołu. Lud pewien już był życia skazanych, gdyż od tej chwili wchodzili oni pod jego opiekę i nawet cezar nie ośmieliłby się ścigać ich dłużej swą zemstą.\\r\\n\\r\\n\\r\\n\\r\\nRozdział sześćdziesiąty siódmy\\r\\n\\r\\nCzterech Bityńczyków niosło ostrożnie Ligię do domu Petroniusza, Winicjusz zaś i Ursus szli obok, śpiesząc się, by jak najprędzej oddać ją w ręce greckiego lekarza. Szli w milczeniu, gdyż po przejściach dnia tego nie mogli się zdobyć na rozmowę. Winicjusz był dotychczas jakby na wpół przytomny. Powtarzał sobie, że Ligia jest ocalona, że nie grozi jej już ni więzienie, ni śmierć w cyrku, że nieszczęścia ich skończyły się raz na zawsze i że zabiera ją do domu, by nie rozłączyć się z nią więcej. I zdawało mu się, że to raczej początek jakiegoś innego życia niż rzeczywistość. Od czasu do czasu pochylał się nad otwartą lektyką, by patrzeć na tę kochaną twarz, która przy świetle księżyca wydawała się uśpioną, i powtarzał w myśli: „To ona! Chrystus ocalił ją!” Przypominał sobie także, że do spoliarium, dokąd obaj z Ursusem odnieśli Ligię, nadszedł jakiś nie znany mu lekarz i zapewnił go, że dziewczyna żyje i żyć będzie. Na myśl o tym radość rozpierała mu tak piersi, że chwilami słabł i wspierał się na ramieniu Ursusa, nie mogąc iść o własnej mocy. Ursus zaś patrzył w usiane gwiazdami niebo i modlił się.\\r\\n\\r\\nSzli śpiesznie wśród ulic, na których świeżo wzniesione białe domy błyszczały mocno w miesięcznym blasku. Miasto było puste. Gdzieniegdzie tylko gromadki ludzi, uwieńczonych bluszczem, śpiewały i tańczyły przed portykami przy odgłosie fletni, korzystając z cudnej nocy i świątecznej pory, która trwała od początku igrzysk. Dopiero gdy już byli niedaleko domu, Ursus przestał się modlić i począł mówić cicho, jakby się bał zbudzić Ligię:\\r\\n\\r\\n— Panie, to Zbawiciel ocalił ją od śmierci. Gdym ujrzał ją na rogach tura, usłyszałem w duszy głos: „Broń jej!”, i to był niezawodnie głos Baranka. Więzienie wyżarło mi siły, ale On mi je wrócił na tę chwilę i On natchnął ten srogi lud, że ujął się za nią. Bądź Jego wola!\\r\\n\\r\\nA Winicjusz odrzekł:\\r\\n\\r\\n— Uwielbione niech będzie imię Jego!…\\r\\n\\r\\nLecz nie mógł mówić więcej, gdyż nagle uczuł, że ogromny płacz wzbiera mu w piersi. Chwyciła go niepohamowana chęć rzucić się na ziemię i dziękować Zbawicielowi za cud i miłosierdzie.\\r\\n\\r\\nTymczasem jednak doszli do domu. Służba, uprzedzona przez wysłanego umyślnie naprzód niewolnika, wyroiła się na ich spotkanie. Paweł z Tarsu nawrócił jeszcze w Ancjum większą część tych ludzi. Nieszczęścia Winicjusza znane im były doskonale, więc radość ich na widok ofiar, wyrwanych złości Nerona, była ogromna, a zwiększyła się jeszcze bardziej, gdy lekarz Teokles po obejrzeniu Ligii oświadczył, że nie poniosła żadnej ciężkiej obrazy i że po przejściu osłabienia, pozostałego po więziennej gorączce, wróci do zdrowia.\\r\\n\\r\\nPrzytomność wróciła jej jeszcze tejże nocy. Zbudziwszy się we wspaniałym cubiculum, oświeconym korynckimi lampami, wśród woni werweny, nie wiedziała, gdzie jest i co się z nią dzieje. Pozostała jej pamięć chwili, w której przywiązywano ją do rogów skrępowanego łańcuchami byka, teraz zaś widząc nad sobą twarz Winicjusza, oświeconą łagodnym kolorowym światłem, sądziła, że chyba już nie są na ziemi. Myśli mąciły się jeszcze w jej osłabionej głowie; wydało się jej rzeczą naturalną, że zatrzymali się gdzieś po drodze do nieba z powodu jej umęczenia i słabości. Nie czując jednak żadnego bólu uśmiechnęła się do Winicjusza i chciała go spytać, gdzie są, lecz z ust jej wyszedł tylko cichy szept, w którym Winicjusz mógł zaledwie odróżnić swoje imię.\\r\\n\\r\\nWięc klęknął przy niej i położywszy lekko rękę na jej czole, rzekł:\\r\\n\\r\\n— Chrystus cię ocalił i wrócił mi cię!\\r\\n\\r\\nJej usta poruszyły się znowu niezrozumiałym szeptem, po chwili jednak powieki jej przymknęły się, piersi podniosły się lekkim westchnieniem i zapadła w sen głęboki, którego oczekiwał lekarz Teokles i po którym przepowiadał powrót do zdrowia.\\r\\n\\r\\nA Winicjusz pozostał przy niej klęczący i pogrążony w modlitwie. Dusza roztajała mu miłością tak ogromną, że zapamiętał się zupełnie. Teokles kilkakrotnie wchodził do cubiculum, kilka razy zza uchylonej zasłony ukazywała się złotowłosa głowa Eunice, wreszcie żurawie, hodowane po ogrodach, poczęły krzyczeć zwiastując początek dnia, a on jeszcze obejmował w myśli stopy Chrystusa, nie widząc i nie słysząc, co się wokół niego dzieje, z sercem zmienionym w ofiarny, dziękczynny płomień, pogrążony w zachwyceniu, za życia jeszcze na wpół wniebowzięty.\\r\\n\\r\\n\\r\\n\\r\\nRozdział sześćdziesiąty ósmy\\r\\n\\r\\nPetroniusz po uwolnieniu Ligii nie chcąc drażnić cezara udał się za nim wraz z innymi augustianami na Palatyn. Pragnął posłuchać, o czym tam będą mówili, a zwłaszcza przekonać się, czy Tygellin nie obmyśli czegoś nowego na zgubę dziewczyny. I ona, i Ursus wchodzili wprawdzie niejako pod opiekę ludu i bez wzniecenia rozruchów nikt teraz nie mógł podnieść na nich ręki, jednak Petroniusz wiedząc o nienawiści, jaką płonął ku niemu wszechwładny prefekt pretorii, przypuszczał, że prawdopodobnie ów, nie mogąc go wprost dosięgnąć, będzie starał się jeszcze wywrzeć jakimkolwiek sposobem zemstę na jego siostrzeńcu.\\r\\n\\r\\nNero gniewny był i rozdrażniony, albowiem przedstawienie skończyło się zupełnie inaczej, niż sobie życzył. Na Petroniusza nie chciał z początku ani spojrzeć, lecz ten, nie tracąc zimnej krwi, zbliżył się do niego z całą swobodą arbitra elegancji i rzekł mu:\\r\\n\\r\\n— Czy wiesz, boski, co mi przechodzi przez myśl? Napisz pieśń o dziewicy, którą rozkaz władcy świata uwalnia z rogów dzikiego tura i oddaje kochankowi. Grecy mają czułe serca i jestem pewny, że oczaruje ich pieśń taka.\\r\\n\\r\\nNeronowi mimo całego rozdrażnienia myśl taka przypadła do smaku, i przypadła podwójnie: naprzód, jako temat do pieśni, a po wtóre, że mógł wysławić w niej samego siebie jako wspaniałomyślnego władcę świata. Więc popatrzył przez chwilę na Petroniusza, po czym rzekł:\\r\\n\\r\\n— Tak jest! Może masz słuszność! Ale czy wypada mi śpiewać własną dobroć?\\r\\n\\r\\n— Nie potrzebujesz się wymieniać. Każdy w Rzymie odgadnie i tak, o co chodzi, a z Rzymu wieści rozchodzą się na cały świat.\\r\\n\\r\\n— I jesteś pewien, że się to spodoba w Achai?\\r\\n\\r\\n— Na Polluksa! — zawołał Petroniusz.\\r\\n\\r\\nI odszedł zadowolony, był już teraz bowiem pewien, że Nero, którego całe życie było stosowaniem rzeczywistości do pomysłów literackich, nie zechce sobie popsuć tematu, a tym samym zwiąże ręce Tygellinowi. Nie zmieniło to jednakże jego zamiaru wyprawienia z Rzymu Winicjusza, jak tylko zdrowie Ligii przestanie stanowić przeszkodę. Toteż ujrzawszy go następnego dnia rzekł mu:\\r\\n\\r\\n— Wywieź ją do Sycylii. Zaszło coś takiego, że ze strony cezara nic wam nie grozi, ale Tygellin gotów użyć nawet trucizny, jeśli nie z nienawiści ku wam, to ku mnie.\\r\\n\\r\\nWinicjusz uśmiechnął się na to i odrzekł:\\r\\n\\r\\n— Ona była na rogach dzikiego tura, a przecie Chrystus ją ocalił.\\r\\n\\r\\n— To uczcij go stuwołem — odpowiedział z odcieniem zniecierpliwienia Petroniusz — ale nie każ mu ocalać jej po raz drugi… Czy pamiętasz, jak Eol przyjął Odyseusza, gdy wrócił prosić go powtórnie o pomyślny ładunek wiatrów? Bóstwa nie lubią się powtarzać.\\r\\n\\r\\n— Gdy wróci jej zdrowie — odrzekł Winicjusz — odwiozę ją do Pomponii Grecyny.\\r\\n\\r\\n— I uczynisz tym słuszniej, że Pomponia leży chora. Mówił mi o tym krewny Aulusów Antystiusz. Tu zajdą tymczasem takie rzeczy, że ludzie o was zapomną, a w dzisiejszych czasach najszczęśliwsi ci, o których zapomniano. Niech Fortuna będzie wam słońcem w zimie, a cieniem w lecie!\\r\\n\\r\\nTo rzekłszy pozostawił Winicjusza jego szczęściu, sam zaś poszedł wybadać Teoklesa o zdrowie i życie Ligii.\\r\\n\\r\\nLecz jej nie groziło już niebezpieczeństwo. W podziemiach, przy wycieńczeniu pozostałym po więziennej gorączce, byłoby ją dobiło zgniłe powietrze i niewygody, lecz teraz otaczała ją najtkliwsza opieka i nie tylko dostatek, ale i przepych. Z rozkazu Teoklesa po upływie dwóch dni poczęto ją wynosić do ogrodów otaczających willę, w których pozostawała przez długie godziny. Winicjusz ubierał jej lektykę w anemony, a zwłaszcza w irysy, by jej przypomnieć atrium w domu Aulusów. Nieraz ukryci w cieniu rozrosłych drzew rozmawiali, trzymając się za ręce, o dawnych bólach i dawnych trwogach. Ligia mówiła mu, że Chrystus umyślnie przeprowadził go przez mękę, by zmienić duszę jego i podnieść ją ku sobie, on zaś czuł, że to prawda i że nie pozostało w nim nic z dawnego patrycjusza, który nie uznawał innego prawa nad własne żądze. Ale w tych rozpamiętywaniach nie było nic gorzkiego. Zdawało się obojgu, że całe lata przetoczyły się nad ich głowami i że ta straszna przeszłość leży już daleko za nimi. Tymczasem ogarniał ich spokój, jakiego nigdy nie doznawali dotychczas. Jakieś nowe życie ogromnie błogie szło ku nim i brało ich w siebie. W Rzymie mógł sobie szaleć cezar i napełniać trwogą świat, oni, czując nad sobą opiekę stokroć potężniejszą, nie obawiali się już ni jego złości, ni jego szaleństw, tak jak gdyby przestał być panem ich życia lub śmierci. Raz, pod zachód słońca, usłyszeli dochodzące z odległych vivariów ryki lwów i innych dzikich zwierząt. Niegdyś te odgłosy przejęły trwogą Winicjusza, jako zła wróżba. Teraz spojrzeli tylko na siebie z uśmiechem, a potem wznieśli oboje oczy ku zorzom wieczora. Czasami Ligia, będąc jeszcze osłabioną bardzo i nie mogąc chodzić o własnej mocy, zasypiała wśród ciszy ogrodowej, on zaś czuwał nad nią i wpatrując się w jej uśpioną twarz myślał mimo woli, że to już nie ta Ligia, którą spotkał u Aulusów. Jakoż więzienie i choroba zgasiły w części jej urodę. Wówczas, gdy widywał ją u Aulusów, i później, gdy przyszedł porwać ją do domu Miriamy, była tak cudna jak posąg i zarazem kwiat; teraz twarz jej stała się niemal przezroczysta, ręce wychudły, ciało wyszczuplało przez chorobę, usta pobladły i oczy nawet zdawały się być mniej błękitne niż przedtem. Złotowłosa Eunice, która przynosiła jej kwiaty i drogocenne tkaniny dla przykrywania jej nóg, wyglądała przy niej jak bóstwo cypryjskie. Esteta Petroniusz na próżno silił się, by wynaleźć w niej dawne ponęty, i wzruszając ramionami myślał w duszy, że ów cień z Pól Elizejskich nie był wart tych zachodów, tych bólów i mąk, które o mało nie wyssały życia Winicjuszowi. Lecz Winicjusz, który kochał teraz jej duszę, kochał ją tylko tym bardziej i gdy czuwał nad uśpioną, wydawało mu się, że czuwa nad światem całym.\\r\\n\\r\\n\\r\\n\\r\\nRozdział sześćdziesiąty dziewiąty\\r\\n\\r\\nWieść o cudownym ocaleniu Ligii szybko rozniosła się wśród rozbitków chrześcijańskich, którzy ocaleli dotychczas z pogromu. Wyznawcy poczęli się schodzić, by oglądać tę, nad którą jawnie okazała się łaska Chrystusowa. Przyszedł naprzód młody Nazariusz z Miriamą, u których krył się dotychczas Piotr Apostoł, a za nimi ściągali i inni. Wszyscy razem, wraz z Winicjuszcm, Ligią i chrześcijańskimi niewolnikami Petroniusza, słuchali ze skupieniem opowiadania Ursusa o głosie, który odezwał się w jego duszy i nakazał mu walczyć z dzikim zwierzęciem, i wszyscy odchodzili z otuchą i nadzieją, że Chrystus nie pozwoli jednak wyplenić na ziemi do reszty swych wyznawców, zanim sam przyjdzie na sąd straszliwy. I nadzieja ta podtrzymywała ich serca, albowiem prześladowanie nie ustawało dotąd. Kogo tylko głos publiczny wskazał jako chrześcijanina, tego wigilowie miejscy porywali natychmiast do więzienia. Ofiar wprawdzie było już mniej, bo ogół wyznawców schwytano i wymęczono, pozostali zaś albo wyszli z Rzymu, by w odległych prowincjach przeczekać burzę, albo kryli się najstaranniej, nie odważając się zbierać na wspólne modlitwy inaczej, jak w arenariach leżących poza miastem. Jednakże śledzono ich jeszcze i, pomimo iż właściwe igrzyska były już ukończone, zachowywano ich na następne lub sądzono doraźnie. Jakkolwiek lud rzymski nie wierzył już, by chrześcijanie byli sprawcami pożaru miasta, jednakże ogłoszono ich za nieprzyjaciół ludzkości i państwa i edykt przeciw nim trwał ciągle w dawnej mocy.\\r\\n\\r\\nPiotr Apostoł długo nie śmiał ukazać się w domu Petroniusza, wreszcie jednak pewnego wieczoru Nazariusz oznajmił jego przybycie. Ligia, która chodziła już o swej mocy, i Winicjusz wybiegli na jego spotkanie i poczęli obejmować jego nogi, on zaś witał ich ze wzruszeniem tym większym, że niewiele pozostało mu już owiec w tej trzodzie, nad którą rządy zdał mu Chrystus, a nad której losem płakało teraz jego wielkie serce. Toteż gdy Winicjusz rzekł mu: „Panie! Za twoją to przyczyną Zbawiciel powrócił mi ją”, on odrzekł: „Powrócił ci ją dla wiary twojej i dlatego, by nie zamilkły wszystkie usta, które wyznawały imię Jego.” I widocznie myślał wówczas o tych tysiącach dzieci swych, porozdzieranych przez dzikie zwierzęta, o tych krzyżach, którymi nabite były areny, i o tych słupach ognistych w ogrodach „Bestii”, albowiem mówił to z żałością wielką. Winicjusz i Ligia zauważyli też, że włosy jego pobielały zupełnie, cała postać pochyliła się, a w twarzy tyle miał smutku i cierpienia, jakby przeszedł przez wszystkie te bóle i męki, przez które przeszły ofiary wściekłości i szału Nerona. Lecz oboje rozumieli już, że gdy Chrystus sam poddał się męce i śmierci, nie może uchylić się od niej nikt. Jednakże krajało się w nich serce na widok Apostoła, przygniecionego brzemieniem lat, trudu i bólu. Więc Winicjusz, który za kilka już dni zamierzał odwieźć Ligię do Neapolis, gdzie mieli spotkać Pomponię i udać się dalej do Sycylii, począł go błagać, by wraz z nimi opuścił Rzym.\\r\\n\\r\\nLecz Apostoł położył rękę na jego głowie i odpowiedział:\\r\\n\\r\\n— Słyszę oto w duszy słowa Pana, który nad Jeziorem Tyberiadzkim rzekł mi: „Gdyś był młodszym, opasowałeś się i chodziłeś, kędyś chciał, lecz gdy się zestarzejesz, wyciągniesz ręce twe, a inny cię opasze i poprowadzi, gdzie ty nie chcesz.” Słuszna przeto, bym poszedł za trzodą moją.\\r\\n\\r\\nA gdy umilkli, nie rozumiejąc, co mówi, dodał:\\r\\n\\r\\n— Dobiega końca trud mój, ale gościnność i odpocznienie znajdę dopiero w domu Pana.\\r\\n\\r\\nPo czym zwrócił się do nich, mówiąc:\\r\\n\\r\\n— Pamiętajcie mnie, bom was umiłował, jako ojciec miłuje dzieci swoje, a co w życiu czynić będziecie, czyńcie na chwałę Pana.\\r\\n\\r\\nTak mówiąc podniósł nad nimi swe stare drżące dłonie i błogosławił ich, oni zaś tulili się do niego, czując, że to jest ostatnie może błogosławieństwo, jakie z jego rąk otrzymują.\\r\\n\\r\\nPrzeznaczonym im jednak było widzieć go raz jeszcze. W kilka dni później Petroniusz przyniósł groźne wieści z Palatynu. Odkryto tam, iż jeden z wyzwoleńców cezara był chrześcijaninem, i znaleziono u niego listy Apostołów Piotra i Pawła z Tarsu oraz listy Jakuba, Judy i Jana. Przebywanie Piotra w Rzymie było już poprzednio wiadomym Tygellinowi, sądził jednak, że ów zginął wraz z tysiącami innych wyznawców. Teraz wydało się, że dwaj naczelnicy nowej wiary są dotychczas przy życiu i znajdują się w stolicy, postanowiono więc odnaleźć ich i chwycić za wszelką cenę, gdyż spodziewano się, iż dopiero wraz z ich śmiercią ostatnie korzenie nienawistnej sekty zostaną wyrwane. Petroniusz słyszał od Westynusa, iż sam cezar wydał rozkaz, by w ciągu trzech dni i Piotr, i Paweł z Tarsu byli już w Mamertyńskim więzieniu, i że całe oddziały pretorianów wysłano dla przetrząśnięcia wszystkich domów na Zatybrzu.\\r\\n\\r\\nWinicjusz, usłyszawszy o tym, postanowił pójść ostrzec Apostoła. Wieczorem obaj z Ursusem, przywdziawszy galijskie płaszcze osłaniające twarze, udali się do domu Miriam, u której Piotr przebywał, położonego na samym krańcu zatybrzańskiej części miasta, u stóp Janikulskiego wzgórza. Po drodze widzieli domy otoczone żołnierzami, których prowadzili jacyś nieznani ludzie. Dzielnica była zaniepokojona, a miejscami zbierały się gromady ciekawych. Tu i ówdzie centurionowie badali schwytanych więźniów, wypytując ich o Piotra Symeona i o Pawła z Tarsu.\\r\\n\\r\\nUrsus i Winicjusz wyprzedziwszy żołnierzy doszli jednak szczęśliwie do mieszkania Miriam, w którym zastali Piotra otoczonego garstką wiernych. Tymoteusz, pomocnik Pawła z Tarsu, i Linus znajdowali się również przy boku Apostoła.\\r\\n\\r\\nNa wieść o bliskim niebezpieczeństwie Nazariusz wyprowadził wszystkich ukrytym przejściem do furtki ogrodowej, a następnie do opuszczonych kamieniołomów, odległych o kilkaset kroków od bramy Janikulskiej. Ursus musiał przy tym nieść Linusa, którego kości, połamane przez tortury, nie zrosły się dotychczas. Raz jednak znalazłszy się w podziemiu, uczuli się bezpieczni i przy świetle kaganka, który rozniecił Nazariusz, poczęli cichą naradę, jak ratować drogie im życie Apostoła.\\r\\n\\r\\n— Panie — rzekł mu Winicjusz — niech jutro świtaniem Nazariusz wyprowadzi cię z miasta ku Górom Albańskim. Tam cię odnajdziem i zabierzemy cię do Ancjum, gdzie czeka statek, który ma przewieźć nas oboje do Neapolis i Sycylii. Szczęśliwy będzie dzień i godzina, w której wstąpisz w dom mój i pobłogosławisz moje ognisko.\\r\\n\\r\\nInni słuchali go z radością i nastawali na Apostoła, mówiąc:\\r\\n\\r\\n— Chroń się, pasterzu nasz, albowiem nie ostać ci się w Rzymie. Przechowaj żywą prawdę, aby nie zginęła wraz z nami i tobą. Wysłuchaj nas, którzy błagamy cię jak ojca.\\r\\n\\r\\n— Uczyń to w imię Chrystusa! — wołali inni czepiając się szat jego.\\r\\n\\r\\nOn zaś odpowiedział:\\r\\n\\r\\n— Dzieci moje! Któż wie, kiedy mu Pan kres żywota naznaczy.\\r\\n\\r\\nLecz nie mówił, że nie opuści Rzymu, i sam wahał się, co uczynić, gdyż już od dawna wkradła się w duszę jego niepewność, a nawet i trwoga. Oto trzoda jego była rozproszona, dzieło zburzone. Kościół, który przed pożarem miasta wybujał jak drzewo wspaniałe, obróciła w proch moc „Bestii”. Nie zostało nic prócz łez, nic prócz wspomnień, mąk i śmierci. Siejba wydała plon obfity, ale szatan wdeptał go w ziemię. Zastępy aniołów nie przyszły na pomoc ginącym i oto Neron rozsiada się w chwale nad światem, straszny, potężniejszy niż kiedykolwiek, pan wszystkich mórz i wszystkich lądów. Nieraz już Boży rybak wyciągał w samotności ręce ku niebu i pytał: „Panie! Co mam czynić? Jakoż mi się ostać? I jakoż, starzec bezsilny, mam walczyć z tą nieprzebraną siłą Złego, któremu pozwoliłeś władać i zwyciężać?”\\r\\n\\r\\nI wołał tak z głębi niezmiernego bólu, powtarzając w duszy: „Nie masz już onych owiec, które mi paść kazałeś, nie masz Twego Kościoła, pustka i żałoba w Twej stolicy, więc co mi teraz rozkażesz? Mamli tu zostać czy też wyprowadzić resztę trzody, abyśmy gdzieś za morzami sławili w ukryciu imię Twoje?”\\r\\n\\r\\nI wahał się. Wierzył, że prawda żywa nie zginie i musi przeważyć, ale chwilami myślał, że nie przyszedł jeszcze jej czas, który nadejdzie wówczas dopiero, gdy Pan zstąpi na ziemię w dzień sądu w chwale i potędze stokroć od Neronowej potężniejszej.\\r\\n\\r\\nCzęsto wydawało mu się, iż jeśli sam opuści Rzym, wierni pójdą za nim, a on zawiedzie ich wówczas aż hen, do cienistych gajów Galilei, nad cichą toń Tyberiadzkiego Morza, do pasterzy, spokojnych jak gołębie lub jako owce, które się tam pasą wśród cząbrów i nardu. I coraz większa chęć ciszy i wypoczynku, coraz większa tęsknota za jeziorem i Galileą ogarniała rybacze serce, coraz częstsze łzy napływały do oczu starca.\\r\\n\\r\\nLecz gdy na chwilę uczynił już wybór, ogarniał go nagły strach i niepokój. Jakoż ma opuścić to miasto, w którym tyle krwi męczeńskiej wsiąkło w ziemię i gdzie tyle ust konających dawało świadectwo prawdzie? Ma-li on jeden uchylić się od tego? I co odpowie Panu, gdy usłyszy słowa: „Oto oni pomarli za wiarę swoją, a ty uciekłeś?”\\r\\n\\r\\nNoce i dni upływały mu w trosce i zmartwieniu. Inni, których rozdarły lwy, których poprzybijano na krzyże, których popalono w ogrodach cezara, posnęli po chwilach męki w Panu, on zaś spać nie mógł i czuł mękę większą od tych wszystkich, które obmyślali kaci dla ofiar. Świt często już bielił dachy domów, gdy on wołał jeszcze z głębi rozżalonego serca:\\r\\n\\r\\n— Panie, przecz mi tu przyjść kazałeś i w tym gnieździe Bestii założyć stolicę Twoją?\\r\\n\\r\\nPrzez trzydzieści cztery lata od śmierci Pana swego nie zaznał spoczynku. Z kosturem w ręku obiegał świat i opowiadał „dobrą nowinę”. Siły jego wyczerpały się w podróżach i trudach, aż wreszcie gdy w tym grodzie, który był głową świata, utwierdził dzieło Mistrza, jedno ogniste tchnienie Złości zżegło je, i widział, że walkę trzeba podjąć na nowo. I jaką walkę! Z jednej strony cezar, senat, lud, legie obejmujące żelazną obręczą cały świat, nieprzeliczone grody, nieprzeliczone ziemie, potęga, jakiej oko ludzkie nie widziało, z drugiej strony on, tak zgięty wiekiem i pracą, że drżące jego ręce zaledwie już zdołały unieść kij podróżny.\\r\\n\\r\\nWięc chwilami mówił sobie, że nie jemu mierzyć się z cezarem Romy i że dzieła tego może dokonać tylko sam Chrystus.\\r\\n\\r\\nWszystkie te myśli przebiegały teraz przez jego stroskaną głowę, gdy słuchał próśb ostatniej garstki swych wiernych, oni zaś, otaczając go coraz ciaśniejszym kołem, powtarzali błagalnymi głosami:\\r\\n\\r\\n— Chroń się, Rabbi, i nas wyprowadź spod mocy Bestii.\\r\\n\\r\\nWreszcie i Linus pochylił przed nim swą umęczoną głowę.\\r\\n\\r\\n— Panie! — mówił — tobie Zbawiciel kazał paść owce swoje, ale nie ma już tu ich lub jutro ich nie będzie, więc idź tam, gdzie je odnaleźć jeszcze możesz. Oto żywie jeszcze słowo Boże i w Jeruzalem, i w Antiochii, i w Efezie, i w innych miastach. Co wskórasz zostawszy w Rzymie? Gdy legniesz, powiększysz tylko tryumf Bestii. Janowi Pan nie oznaczył kresu życia, Paweł jest obywatelem rzymskim i bez sądu karać go nie mogą, lecz jeśli nad tobą, Nauczycielu, rozsroży się moc piekielna, wówczas ci, w których upadło już serce, pytać będą: „Któż jest nad Nerona?” Tyś jest opoką, na której zbudowany jest Kościół Boży. Daj nam umrzeć, ale nie pozwól na zwycięstwo Antychrysta nad Namiestnikiem Bożym i nie wracaj tu, póki Pan nie skruszy tego, który wytoczył krew niewinną.\\r\\n\\r\\n— Patrz na łzy nasze! — powtarzali wszyscy obecni.\\r\\n\\r\\nŁzy spływały i po twarzy Piotra. Po chwili jednak podniósł się i wyciągając nad klęczącymi dłonie rzekł:\\r\\n\\r\\n— Niech imię Pańskie będzie uwielbione i niech się stanie wola Jego!\\r\\n\\r\\n\\r\\n\\r\\nRozdział siedemdziesiąty\\r\\n\\r\\nO brzasku następnego dnia dwie ciemne postaci posuwały się drogą Appijską ku równinom Kampanii.\\r\\n\\r\\nJedną z nich był Nazariusz, drugą Piotr Apostoł, który opuszczał Rzym i męczonych w nim współwyznawców. Niebo na wschodzie przybierało już leciuchny odcień zielony, który z wolna, coraz wyraźniej bramował się u dołu barwą szafranną. Drzewa o srebrnych liściach, białe marmury willi i łuki wodociągów, biegnące przez równinę ku miastu, wychylały się z cienia. Rozjaśniała się stopniowo zieloność nieba, nasycając się złotem. Za czym wschód zaczął różowieć i rozświecił Góry Albańskie, które ukazały się cudne, liliowe, jakby z samych tylko blasków złożone.\\r\\n\\r\\nŚwit odbijał się w drżących na liściach drzew kroplach rosy. Mgła rzedła odkrywając coraz szerszy widok na równinę, na leżące na niej domy, cmentarze, miasteczka i kępy drzew, między którymi bielały kolumny świątyń.\\r\\n\\r\\nDroga była pusta. Wieśniacy, którzy zwozili jarzyny do miasta, nie zdążyli jeszcze widocznie pozaprzęgać do wózków. Od płyt kamiennych, którymi aż do gór wyłożony był gościniec, szedł w ciszy odgłos drewnianych postołów, jakie podróżni mieli na nogach.\\r\\n\\r\\nPotem słońce wychyliło się przez przełęcz gór, ale zarazem dziwny widok uderzył oczy Apostoła. Oto wydało mu się, iż złocisty krąg, zamiast wznosić się wyżej i wyżej na niebie, zsunął się ze wzgórz i toczy się po drodze.\\r\\n\\r\\nWówczas Piotr zatrzymał się i rzekł:\\r\\n\\r\\n— Widzisz tę jasność, która zbliża się ku nam?\\r\\n\\r\\n— Nie widzę nic — odpowiedział Nazariusz.\\r\\n\\r\\nLecz Piotr po chwili ozwał się przysłoniwszy oczy dłonią:\\r\\n\\r\\n— Jakowaś postać idzie ku nam w blasku słonecznym.\\r\\n\\r\\nDo uszu ich nie dochodził jednak najmniejszy odgłos kroków. Naokół było cicho zupełnie. Nazariusz widział tylko, że w dali drżą drzewa, jakby je ktoś potrząsał, a blask rozlewa się coraz szerzej na równinie.\\r\\n\\r\\nI począł patrzeć ze zdziwieniem na Apostoła.\\r\\n\\r\\n— Rabbi! Co ci jest? — zawołał z niepokojem.\\r\\n\\r\\nA z rąk Piotra kostur podróżny wysunął się na ziemię, oczy patrzyły nieruchomie przed siebie, usta były otwarte, w twarzy malowało się zdumienie, radość, zachwyt.\\r\\n\\r\\nNagle rzucił się na kolana z wyciągniętymi przed się ramionami, a z ust jego wyrwał się okrzyk:\\r\\n\\r\\n— Chryste! Chryste!…\\r\\n\\r\\nI przypadł głową do ziemi, jakby całował czyjeś stopy.\\r\\n\\r\\nDługo trwało milczenie, po czym w ciszy ozwały się przerywane łkaniem słowa starca:\\r\\n\\r\\n— Quo vadis, Domine?…\\r\\n\\r\\nI nie słyszał odpowiedzi Nazariusz, lecz do uszu Piotrowych doszedł głos smutny i słodki, który rzekł:\\r\\n\\r\\n— Gdy ty opuszczasz lud mój, do Rzymu idę, by mnie ukrzyżowano raz wtóry.\\r\\n\\r\\nApostoł leżał na ziemi, z twarzą w prochu, bez ruchu i słowa. Nazariuszowi wydało się już, że omdlał lub umarł, ale on powstał wreszcie, drżącymi rękoma podniósł kij pielgrzymi i nic nie mówiąc zawrócił ku siedmiu wzgórzom miasta.\\r\\n\\r\\nPacholę zaś, widząc to, powtórzyło jak echo:\\r\\n\\r\\n— Quo vadis, Domine?…\\r\\n\\r\\n— Do Rzymu — odrzekł cicho Apostoł.\\r\\n\\r\\nI wrócił.\\r\\n\\r\\nPaweł, Jan, Linus i wszyscy wierni przyjęli go ze zdumieniem i z trwogą tym większą, że właśnie o brzasku, zaraz po jego wyjściu, pretorianie otoczyli mieszkanie Miriam i szukali w nim Apostoła. Lecz on na wszystkie pytania odpowiadał im tylko z radością i spokojem:\\r\\n\\r\\n— Panam widział!\\r\\n\\r\\nI tegoż jeszcze wieczora udał się na cmentarz ostriański, aby nauczać i chrzcić tych, którzy chcieli się skąpać w wodzie życia.\\r\\n\\r\\nI odtąd przychodził tam codziennie, a za nim ciągnęły co dzień liczniejsze tłumy. Zdawało się, że z każdej łzy męczeńskiej rodzą się nowi wyznawcy i że każdy jęk na arenie odbija się echem w tysiącznych piersiach. Cezar pławił się we krwi, Rzym i cały świat pogański szalał. Ale ci, którym dość było zbrodni i szału, ci, których deptano, ci, których życie było życiem niedoli i ucisku, wszyscy pognębieni, wszyscy smutni, wszyscy nieszczęśni przychodzili słuchać dziwnej powieści o Bogu, który z miłości dla ludzi dał się ukrzyżować, by odkupić ich winy.\\r\\n\\r\\nOdnajdując zaś Boga, którego mogli kochać, odnajdowali to, czego nie mógł dać dotychczas nikomu świat ówczesny — szczęście z miłości.\\r\\n\\r\\nA Piotr zrozumiał, że ni cezar, ni wszystkie jego legie nie zmogą prawdy żywej, że nie zaleją jej ni łzy, ni krew i że teraz dopiero zaczyna się jej zwycięstwo. Zrozumiał również, dlaczego Pan zawrócił go z drogi: oto to miasto pychy, zbrodni, rozpusty i potęgi poczynało być jego miastem i podwójną stolicą, z której płynął na świat rząd ciał i dusz.\\r\\n\\r\\n\\r\\n\\r\\nRozdział siedemdziesiąty pierwszy\\r\\n\\r\\nAż wreszcie spełnił się czas dla obu Apostołów. Ale jakby na zakończenie służby, danym było Bożemu rybakowi ułowić dwie dusze nawet i w więzieniu. Żołnierze Processus i Martynianus, którzy pilnowali go w więzieniu Mamertyńskim, przyjęli chrzest. Po czym nadeszła godzina męki. Nerona nie było wówczas w Rzymie. Wyrok wydali Helius i Politetes, dwaj wyzwoleńcy, którym cezar powierzył na czas swej niebytności rządy nad Rzymem. Wiekowego Apostoła poddano naprzód przepisanej przez prawo chłoście, a następnego dnia wywiedziono za mury miasta, ku wzgórzom Watykańskim, gdzie miał ponieść przeznaczoną mu karę krzyża. Żołnierzy dziwił tłum, który zebrał się przed więzieniem, gdyż w pojęciu ich śmierć prostego człowieka i w dodatku cudzoziemca nie powinna była budzić tyle zajęcia, nie rozumieli zaś, że korowód ów nie składał się z ciekawych, ale z wyznawców, pragnących odprowadzić na miejsce kaźni Wielkiego Apostoła. Po południu otworzyły się wreszcie bramy więzienia i Piotr ukazał się wśród oddziału pretorianów. Słońce zniżyło się już nieco ku Ostii, dzień był cichy i pogodny. Piotrowi ze względu na jego sędziwe lata nie kazano nieść krzyża, sądzono bowiem, że go udźwignąć nie zdoła, ani też nie założono mu wideł na szyję, by mu nie utrudniać pochodu. Szedł wolny i wierni mogli go widzieć doskonale. W chwili gdy wśród żelaznych hełmów żołnierskich ukazała się jego biała głowa, płacz rozległ się w tłumie, lecz natychmiast prawie ustał, albowiem twarz starca miała w sobie tyle pogody i taką jaśniała radością, iż wszyscy pojęli, że to nie ofiara idzie ku straceniu, ale zwycięzca odbywa pochód tryumfalny.\\r\\n\\r\\nJakoż tak było. Rybak, zwykle pokorny i pochylony, szedł teraz wyprostowany, wyższy wzrostem od żołnierzy, pełen powagi. Nigdy nie widziano w postawie jego tyle majestatu. Zdawać by się mogło, iż to monarcha posuwa się, otoczony przez lud i żołnierzy. Ze wszystkich stron podniosły się głosy: „Oto Piotr odchodzi do Pana.” Wszyscy jakby zapomnieli, że czeka go męka i śmierć. Szli w uroczystym skupieniu, ale w spokoju, czując, że od śmierci na Golgocie nie stało się dotychczas nic równie wielkiego i że jako tamta odkupiła świat cały, tak ta ma odkupić to miasto.\\r\\n\\r\\nPo drodze ludzie zatrzymywali się ze zdziwieniem na widok tego starca, wyznawcy zaś, kładnąc im ręce na ramiona, mówili spokojnymi glosami: „Patrzcie, jako umiera sprawiedliwy, który znał Chrystusa i opowiadał miłość na świecie.” A owi wpadali w zadumę, po czym odchodzili mówiąc sobie: „Zaprawdę, ten nie mógł być niesprawiedliwy.”\\r\\n\\r\\nPo drodze milkły wrzaski i wołania uliczne. Orszak posuwał się wśród domów świeżo wzniesionych, wśród białych kolumn świątyń, nad których naczółkami wisiało niebo głębokie, ukojone i błękitne. Szli w ciszy; czasem tylko zabrzęczały zbroje żołnierzy lub podniósł się szmer modlitw. Piotr słuchał ich i twarz jaśniała mu coraz większą radością, albowiem wzrok jego zaledwie mógł ogarnąć owe tysiące wyznawców. Czuł, że dzieła dokonał, i wiedział już, że ta Prawda, którą całe życie opowiadał, zaleje wszystko jak fala i że nic już powstrzymać jej nie zdoła. A tak myśląc, podnosił oczy ku górze i mówił: „Panie, kazałeś mi podbić ten gród, który panuje światu, więcem go podbił. Kazałeś mi założyć w nim stolicę swoją, więcem ją założył. To Twoje miasto teraz, Panie, a ja idę do Ciebie, bom się spracował bardzo.”\\r\\n\\r\\nPrzechodząc więc koło świątyń mówił im: „Chrystusowymi świątyniami będziecie.” Patrząc na roje ludzi, przesuwających się przed jego oczyma, mówił im: „Chrystusowymi będą wasze dzieci sługami.” I szedł w poczuciu spełnionego podboju, świadom swej zasługi, świadom mocy, ukojony, wielki. Żołnierze poprowadzili go przez most Tryumfalny, jakby mimo woli dając jego tryumfowi świadectwo, i wiedli dalej ku Naumachii i cyrkowi. Wierni z Zatybrza przyłączyli się do pochodu i uczyniła się gęstwa ludu tak wielka, iż centurion, przywodzący pretorianom, domyśliwszy się wreszcie, iż prowadzi jakowegoś arcykapłana, którego otaczają wierni, zaniepokoił się zbyt małą liczbą żołnierzy. Lecz ani jeden okrzyk oburzenia lub wściekłości nie ozwał się w tłumie. Twarze były przejęte wielkością chwili, uroczyste i zarazem pełne oczekiwania, niektórzy bowiem wyznawcy przypominając sobie, iż przy śmierci Pana ziemia rozstępowała się z przerażenia, a umarli podnosili się z grobów, myśleli, że i teraz nastąpią może jakieś znaki widome, po których nie zatrze się przez wieki śmierć Apostoła. Inni mówili sobie nawet: „A nuż Pan wybierze godzinę Piotrową, aby zstąpić z nieba, jako był przyobiecał, i uczynić sąd nad światem.” W tej zaś myśli polecali się miłosierdziu Zbawiciela.\\r\\n\\r\\nAle naokół było spokojnie. Wzgórza zdawały się wygrzewać i odpoczywać w słońcu. Pochód zatrzymał się wreszcie między cyrkiem a wzgórzem Watykańskim. Żołnierze wzięli się teraz do kopania dołu, inni położyli na ziemi krzyż, młoty i gwoździe, czekając, póki przygotowania nie zostaną ukończone, tłum zaś, cichy zawsze i skupiony, klęknął naokół.\\r\\n\\r\\nApostoł, z głową w promieniach i złotych blaskach, zwrócił się po raz ostatni ku miastu. Z dala, nieco w dole, widać było Tyber świecący; po drugim brzegu pole Marsowe, wyżej mauzoleum Augusta, niżej olbrzymie termy, które Nero właśnie był wznosić począł, jeszcze niżej teatr Pompejusza, a za nimi miejscami widne, miejscami zakryte przez inne budowy Saepta Julia, mnóstwo portyków, świątyń, kolumn, spiętrzonych gmachów i wreszcie hen, w dali, wzgórza oblepione domami, olbrzymie rojowisko ludzkie, którego krańce niknęły w mgle błękitnej, gniazdo zbrodni, ale i siły, szaleństwa, ale i ładu, które stało się głową świata, jego ciemięzcą, ale zarazem jego prawem i pokojem, wszechpotężne, nieprzemożone, wieczyste.\\r\\n\\r\\nPiotr zaś, otoczony żołnierzami, spoglądał na nie tak, jakby spoglądał władca i król na swe dziedzictwo. I mówił: „Odkupioneś jest i moje.” A nikt, nie tylko między żołnierstwem kopiącym dół, w który miano wstawić krzyż, ale nawet między wyznawcami, nie umiał odgadnąć, że istotnie stoi między nimi prawdziwy władca tego grodu i że miną cezarowie, przepłyną fale barbarzyńców, miną wieki, a ów starzec będzie tu panował nieprzerwanie.\\r\\n\\r\\nSłońce chyliło się jeszcze bardziej ku Ostii i stało się wielkie i czerwone. Cała zachodnia strona nieba poczęła płonąć blaskiem niezmiernym. Żołnierze zbliżyli się do Piotra, by go rozebrać.\\r\\n\\r\\nLecz on, modląc się, wyprostował się nagle i wyciągnął wysoko prawicę. Oprawcy zatrzymali się jakby onieśmieleni jego postawą; wierni zatrzymali również oddech w piersiach, sądząc, że chce przemówić, i nastała cisza niezmącona.\\r\\n\\r\\nOn zaś, stojąc na wyniesieniu, począł wyciągniętą prawicą czynić znak krzyża, błogosławiąc w godzinie śmierci:\\r\\n\\r\\n— Urbi et orbi!\\r\\n\\r\\nA w ten sam cudny wieczór inny oddział żołnierzy prowadził drogą Ostyjską Pawła z Tarsu ku miejscowości zwanej Aquae Salvia. I za nim również postępowała gromada wiernych, których nawrócił, a on poznawał bliższych znajomych, zatrzymywał się i rozmawiał z nimi, gdyż jako obywatelowi rzymskiemu, straż okazywała mu większe względy. Za bramą, zwaną Tergemina, spotkał Plautyllę, córkę prefekta Flawiusza Sabinusa, i widząc jej młodą twarz zalaną łzami, rzekł: „Plautyllo, córko Zbawienia wiecznego, odejdź w pokoju. Pożycz mi tylko zasłony, którą zawiążą mi oczy w chwili, gdy będę odchodził do Pana.” I wziąwszy zasłonę szedł dalej, z twarzą tak pełną radości, z jaką robotnik, który przepracował dobrze dzień cały, wraca do domu. Myśli jego, podobnie do Piotrowych, były spokojne i pogodne jak owo niebo wieczorne. Oczy patrzyły w zamyśleniu na równinę, która ciągnęła się przed nimi, i na Góry Albańskie, zanurzone w świetle. Rozpamiętywał o swoich podróżach, o trudach i pracy, o walkach, w których zwyciężał, i kościołach, które po wszystkich ziemiach i za wszystkimi morzami założył, i myślał, że dobrze zarobił na spoczynek. I on także dzieła dokonał. Czuł, że siejby jego nie rozwieje już wiatr złości. Odchodził z tą pewnością, że w walce, którą jego Prawda wypowiedziała światu, ona zwycięży, i niezmierna pogoda zstępowała mu do duszy.\\r\\n\\r\\nDroga na miejsce stracenia była daleka i wieczór począł zapadać. Góry stały się purpurowe, a podnóża ich zapadały z wolna w cień. Trzody wracały do domów. Gdzieniegdzie szły gromadki niewolników z narzędziami pracy na ramionach. Przed domami na drodze bawiły się dzieci spoglądając z ciekawością na przechodzący oddział żołnierzy. W tym zaś wieczorze, w tym przezroczym złotym powietrzu był nie tylko spokój i ukojenie, ale jakowaś harmonia, która z ziemi zdawała się podnosić ku niebu. A Paweł słyszał ją i serce przepełniało mu się radością na myśl, że do owej muzyki świata dodał dźwięk jeden, którego nie było dotąd, a bez którego ziemia cała była „jako miedź brząkająca i jako cymbał brzmiący”.\\r\\n\\r\\nI przypominał sobie, jako uczył ludzi miłości, jako im mówił, iż choćby rozdali majętność na ubogich i choćby posiedli wszystkie języki i wszystkie tajemnice, i wszystkie nauki, niczym nie będą bez miłości, która jest łaskawa, cierpliwa, która złego nie wyrządza, nie pragnie czci, wszystko znosi, wszystkiemu wierzy, wszystkiego się nadziewa, wszystko wytrwa.\\r\\n\\r\\nOto mu wiek życia spłynął na nauczaniu ludzi takiej Prawdy. A teraz mówił sobie w duszy: „Jakaż siła jej sprosta i cóż ją zwycięży? Jakoż przytłumić ją zdoła cezar, choćby dwakroć miał tyle legionów, dwakroć tyle miast i mórz, i ziem, i narodów?”\\r\\n\\r\\nI szedł po zapłatę jako zwycięzca.\\r\\n\\r\\nOrszak porzucił wreszcie wielką drogę i skręcił na wschód wąską ścieżką ku Salwijskim Wodom. Na wrzosach leżało słońce czerwone. Przy źródle centurion zatrzymał żołnierzy, albowiem chwila nadeszła.\\r\\n\\r\\nLecz Paweł zarzuciwszy na ramię zasłonę Plautylli, aby zawiązać sobie nią oczy, wzniósł po raz ostatni źrenice, pełne niezmiernego spokoju, ku odwiecznym blaskom wieczornym i modlił się. Tak! Chwila nadeszła, ale on widział przed sobą wielki gościniec z zórz, wiodący ku niebu, i w duszy mówił sobie te same słowa, które poprzednio w poczuciu swej spełnionej służby i bliskiego końca napisał: „Potykaniem dobrym potykałem się, wiaręm zachował, zawodum dokonał, na ostatek przeznaczon mi jest wieniec sprawiedliwości.”\\r\\n\\r\\n\\r\\n\\r\\nRozdział siedemdziesiąty drugi\\r\\n\\r\\nRzym szalał po dawnemu, tak iż zdawało się, że to miasto, które podbiło świat, poczyna się wreszcie z bruku przewodników rozdzierać samo w sobie. Jeszcze zanim dla Apostołów wybiła ostatnia godzina, przyszedł spisek Pizona, a po nim kośba tak nieubłagana najwyższych głów w Rzymie, że tym nawet, którzy widzieli bóstwo w Neronie, wydał się on w końcu bóstwem śmierci. Żałoba padła na miasto, strach rozsiadł się po domach i w sercach, ale portyki wieńczyły się bluszczem i kwiatami, nie wolno było okazywać żalu po zmarłych. Ludzie, którzy budzili się z rana, zadawali sobie pytanie, czyja dziś kolej nadejdzie. Orszak mar, ciągnących za cezarem, powiększał się z dniem każdym.\\r\\n\\r\\nPizo przypłacił głową spisek, a za nim poszli Seneka i Lukan, Feniusz Rufus i Plaucjusz Lateranus, i Flawiusz Scewinus, i Afraniusz Kwincjanus, i rozpustny towarzysz szaleństw cezara Tuliusz Senecjo, i Prokulus, i Ararykus, i Tugurynus, i Gratus, i Silanus, i Proksymus, i Subriusz Flawiusz, niegdyś oddany całą duszą Neronowi, i Sulpicjusz Asper. Jednych gubiła własna nikczemność, innych bojaźń, innych bogactwa, innych męstwo. Cezar, przerażony samą liczbą spiskowych, okrył żołnierstwem mury i trzymał miasto jakby w oblężeniu, wysyłając co dzień centurionów z wyrokami śmierci do podejrzanych domów. Skazani płaszczyli się jeszcze w listach, pełnych pochlebstw, dziękując cezarowi za wyrok i zapisując mu część mienia, aby resztę dla dzieci ocalić. Zdawało się w końcu, że Nero umyślnie przebiera wszelką miarę, by się przekonać, do jakiego stopnia znikczemnieli ludzie i jak długo zniosą krwawe rządy. Za spiskowymi wytracano ich krewnych, przyjaciół i prostych nawet znajomych. Mieszkańcy wspaniałych, wzniesionych po pożarze domów, wychodząc na ulicę, byli pewni, iż ujrzą całe szeregi pogrzebów. Pompejusz, Korneliusz Marcjalis, Flawiusz Nepos i Stacjusz Domicjusz zginęli, oskarżeni o brak miłości dla cezara; Nowiusz Pryskus, jako przyjaciel Seneki; Rufiusza Kryspina pozbawiono prawa ognia i wody dlatego, że niegdyś był mężem Poppei. Wielkiego Trazeasza zgubiła cnota, wielu przypłaciło życiem szlachetne pochodzenie, nawet i Poppea padła ofiarą chwilowego uniesienia cezara.\\r\\n\\r\\nA senat płaszczył się przed straszliwym władcą, wznosił na jego cześć świątynie, czynił wota za jego głos, wieńczył jego posągi i przeznaczał mu kapłanów, jak bóstwu. Senatorowie ze drżeniem w duszy szli na Palatyn, by wielbić śpiew „Periodonicesa” i szaleć z nim razem wśród orgii nagich ciał, wina i kwiatów.\\r\\n\\r\\nA tymczasem z dołu, na roli przesiąkłej krwią i łzami, wzrastała cicho, ale coraz potężniej, siejba Piotrowa.\\r\\n\\r\\n\\r\\n\\r\\nRozdział siedemdziesiąty trzeci\\r\\n\\r\\nWinicjusz do Petroniusza:\\r\\n\\r\\n„Wiemy i tu, carissime, co dzieje się w Rzymie, a czego nie wiemy, to nam dopowiadają listy twoje. Gdy rzucisz kamień w wodę, fale rozchodzą się coraz dalej i dalej naokół, więc taka fala szału i złości doszła z Palatynu aż do nas. Po drodze do Grecji był tu wysłany przez cezara Karynas, który złupił miasta i świątynie, by próżny skarb zapełnić. Za cenę potu i łez ludzkich buduje się w Rzymie Domus Aurea. Być może, że świat nie oglądał dotąd takiego domu, ale też nie oglądał i krzywd takich. Ty przecie znasz Karynasa. Podobnym do niego był Chilo, zanim śmiercią nie odkupił życia. Lecz do leżących w naszym pobliżu miasteczek nie dotarli jego ludzie, może dlatego, że nie masz w nich świątyń i skarbów. Pytasz, czyśmy bezpieczni? Odpowiem ci tylko, żeśmy zapomniani, i niech ci to wystarczy za odpowiedź. Oto w tej chwili z portyku, pod którym piszę, widzę naszą spokojną zatokę, a na niej Ursusa w łodzi, zapuszczającego sieć w jasne tonie. Żona moja przędzie czerwoną wełnę obok mnie, a w ogrodach pod cieniem drzew migdałowych śpiewają nasi niewolnicy. O, co za spokój, carissime, i jakie zapomnienie dawnych trwóg i boleści! Ale to nie Parki, jak piszesz, przędą tak słodko nić naszego żywota, to błogosławi nam Chrystus, umiłowany nasz Bóg i Zbawiciel. Żal i łzy znamy, bo nasza Prawda każe nam płakać nad cudzą niedolą, ale nawet i w owych łzach tkwi nie znana wam pociecha, że kiedyś, gdy spłynie czas życia naszego, odnajdziem tych wszystkich drogich, którzy zginęli i za Boską naukę mają zginąć jeszcze. Dla nas Piotr i Paweł nie zmarli, lecz narodzili się w chwale. Dusze nasze ich widzą i gdy oczy płaczą, serca weselą się ich weselem. O tak, drogi, jesteśmy szczęśliwi szczęściem, jakiego nic zburzyć nie zdoła, ponieważ śmierć, która dla was jest końcem wszystkiego, dla nas będzie tylko przejściem do większego jeszcze spokoju, większego kochania, większej radości.\\r\\n\\r\\nI tak nam płyną tu dni i miesiące w pogodzie serc. Słudzy nasi i niewolnicy wierzą również, jak i my, w Chrystusa, a że On miłość nakazał, więc miłujemy się wszyscy. Nieraz, gdy słońce zachodzi lub gdy księżyc błyszczy już na wodzie, rozmawiamy z Ligią o dawnych czasach, które dziś snem nam się wydają, a gdy pomyślę, jak ta droga głowa, którą dziś co dzień kołyszę na piersiach, bliską była męki i zagłady, całą duszą wielbię mojego Pana, bo z tych rąk On jeden mógł ją wyrwać, ocalić z areny i wrócić mi na zawsze. O Petroniuszu, widziałeś przecie, ile ta nauka daje pociechy i wytrwania w niedoli, ile cierpliwości i odwagi wobec śmierci, więc przyjedź, zobacz, ile daje szczęścia w zwykłych, powszednich dniach życia. Ludzie, widzisz, nie znali dotąd Boga, którego by można miłować, przeto nie miłowali się i między sobą i stąd szła ich niedola, bo jako światło ze słońca, tak szczęście z miłości wypływa. Nie nauczyli ich tej prawdy ni prawodawcy, ni filozofowie, i nie było jej ni w Grecji, ni w Rzymie, a gdy mówię: ni w Rzymie, to znaczy na ziemi całej. Oschła i zimna nauka stoików, do której garną się ludzie cnotliwi, hartuje serca jak miecze, ale zobojętnia je raczej, zamiast je czynić lepszymi. Lecz po co ja mówię to tobie, któryś więcej się uczył i więcej rozumiesz ode mnie. Tyś przecie znał także Pawła z Tarsu i nieraz rozmawiałeś z nim długo, więc wiesz najlepiej, zali wobec prawdy, którą on opowiadał, wszystkie nauki waszych filozofów i retorów nie są czczymi bańkami i pustym brzękiem słów bez znaczenia? Pamiętasz pytanie, które on ci zadał: „A gdyby cezar był chrześcijaninem, zalibyście się nie czuli bezpieczniejsi, pewniejsi posiadania tego, co posiadacie, próżni trwóg i spokojni o wasze jutro?” Aleś ty mówił mi, że nasza prawda jest nieprzyjaciółką życia, a ja odpowiadam ci teraz, że gdybym od początku listu powtarzał tylko dwa wyrazy: „Jestem szczęśliwy!”, jeszcze bym szczęścia mego wyrazić ci nie zdołał. Powiesz mi na to, że szczęście moje to Ligia! Tak, drogi! Dlatego, że kocham jej duszę nieśmiertelną i że oboje miłujemy się w Chrystusie, a w takiej miłości nie masz ni rozłączeń, ni zdrad, ni zmian, ni starości, ni śmierci. Bo gdy minie młodość i uroda, gdy zwiędną ciała nasze i przyjdzie śmierć, miłość się ostoi, gdyż ostoją się dusze. Zanim oczy moje otworzyły się na światło, gotów byłem dla Ligii podpalić nawet dom własny, a teraz ci mówię: nie kochałem jej, bo kochać dopiero mnie Chrystus nauczył. W Nim jest źródło szczęścia i spokoju. Toć nie ja mówię, jeno oczywistość sama. Porównaj wasze podszyte trwogą rozkosze, wasze niepewne jutra upojenia, wasze orgie, podobne do styp pogrzebowych, z życiem chrześcijan, a znajdziesz gotową odpowiedź. Lecz abyś mógł lepiej porównać, przyjedź w nasze pachnące cząbrem góry, do naszych cienistych gajów oliwnych, nad nasze pokryte bluszczem brzegi. Czeka cię tu spokój, jakiegoś dawno nie zaznał, i serca, które cię kochają prawdziwie. Tyś, mając duszę szlachetną i dobrą, powinien być szczęśliwy. Twój bystry umysł potrafi prawdę rozpoznać, a gdy poznasz, to ją pokochasz, bo może można być jej wrogiem, jak cezar i Tygellin, ale obojętnym dla niej nikt być nie potrafi. O mój Petroniuszu, oboje z Ligią cieszymy się nadzieją, że cię ujrzymy niezadługo. Bądź zdrów, szczęśliwy i przybywaj.”\\r\\n\\r\\nPetroniusz odebrał list Winicjusza w Cumae, dokąd był wyjechał wraz z innymi augustianami, dążącymi za cezarem. Długoletnia jego walka z Tygellinem miała się ku końcowi. Petroniusz wiedział już, że musi w niej paść, i rozumiał tego powody. W miarę jak cezar z każdym dniem spadał coraz niżej do roli komedianta, błazna i woźnicy, w miarę jak grzązł coraz bardziej w chorobliwej, plugawej i zarazem grubej rozpuście, wykwintny arbiter elegantiae stawał mu się tylko ciężarem. Gdy Petroniusz nawet milczał, Nero widział w jego milczeniu przyganę, nawet gdy pochwalał, widział szyderstwo. Świetny patrycjusz drażnił jego miłość własną i wzbudzał zazdrość. Jego bogactwa i wspaniałe dzieła sztuki stały się przedmiotem pożądliwości i władcy, i wszechwładnego ministra. Oszczędzano go dotąd ze względu na wyjazd do Achai, w której jego smak, jego znajomość rzeczy greckich mogły się przydać. Lecz z wolna Tygellin począł tłumaczyć cezarowi, że Karynas przewyższa jeszcze smakiem i wiedzą Petroniusza i że lepiej od niego potrafi urządzać w Achai igrzyska, przyjęcia i tryumfy. Od tej chwili Petroniusz był zgubiony. Nie śmiano jednak przesłać mu wyroku w Rzymie. I cezar, i Tygellin przypominali sobie, że ten niby zniewieściały esteta, „czyniący z nocy dzień”, zajęty tylko rozkoszą, sztuką i ucztami, gdy był prokonsulem w Bitynii, a potem konsulem w stolicy, okazał zadziwiającą pracowitość i energię. Uważano go za zdolnego do wszystkiego, a wiedziano, że w Rzymie posiada miłość nie tylko ludu, lecz nawet pretorianów. Nikt z poufnych cezara nie umiał przewidzieć, jak w danym razie postąpi, zdawało się więc rzeczą roztropniejszą wywabić go z miasta i dosięgnąć dopiero na prowincji.\\r\\n\\r\\nW tym celu otrzymał zaproszenie, by wraz z innymi augustianami przybył do Cumae, on zaś, chociaż domyślał się podstępu, wyjechał, może dlatego, by nie wystąpić z jawnym oporem, może, by pokazać raz jeszcze cezarowi i augustianom wesołą, próżną wszelkich trosk twarz i odnieść ostatnie, przedśmiertne nad Tygellinem zwycięstwo.\\r\\n\\r\\nTymczasem ów oskarżył go natychmiast o przyjaźń z senatorem Scewinusem, który był duszą spisku Pizona. Ludzi Petroniusza, pozostałych w Rzymie, uwięziono, dom obstawiono strażą pretoriańską. Lecz on dowiedziawszy się o tym nie okazał ni trwogi, ni nawet zakłopotania i z uśmiechem rzekł do augustianów, których podejmował we własnej wspaniałej willi w Cumae:\\r\\n\\r\\n— Ahenobarbus nie lubi pytań wprost, więc zobaczycie, jak się zmiesza, gdy go zapytam, czy to on rozkazał uwięzić moją familię w stolicy.\\r\\n\\r\\nPo czym zapowiedział im ucztę „przed dalszą podróżą” i właśnie czynił do niej przygotowania, gdy nadszedł list Winicjusza.\\r\\n\\r\\nPetroniusz odebrawszy go zamyślił się nieco, po chwili jednak twarz zajaśniała mu zwykłą pogodą, i wieczorem tegoż samego dnia odpisał, co następuje:\\r\\n\\r\\n„Cieszę się waszym szczęściem i podziwiam wasze serca, carissime, albowiem nie sądziłem, by dwoje zakochanych mogło o kimś trzecim i dalekim pamiętać. Wy zaś nie tylko nie zapomnieliście o mnie, ale chcecie mnie namówić do Sycylii, by podzielić się ze mną waszym chlebem i waszym Chrystusem, który, jak piszesz, tak hojnie wam szczęścia przysparza.\\r\\n\\r\\nJeśli tak jest, czcijcie go. Ja myślę, drogi, że Ligię powrócił ci także trochę Ursus, a trochę lud rzymski. Gdyby cezar był innym człowiekiem, myślałbym nawet, że zaniechano dalszych prześladowań ze względu na twoje z nim powinowactwo przez tę wnuczkę, którą Tyberiusz oddał swego czasu jednemu z Winicjuszów. Skoro jednak mniemasz, że to Chrystus, nie będę się sprzeczał z tobą. Tak! Nie żałujcie mu ofiar. Prometeusz również poświęcił się dla ludzi, ale eheu! Prometeusz podobno jest tylko wymysłem poetów, ludzie zaś wiarygodni mówili mi, że Chrystusa na własne oglądali oczy. Ja razem z wami myślę, że to najuczciwszy z bogów.\\r\\n\\r\\nPytanie Pawła z Tarsu pamiętam, i zgadzam się, że gdyby na przykład Ahenobarbus żył wedle nauki Chrystusa, to może bym miał czas pojechać do was, do Sycylii. Wówczas pod cieniem drzew, u źródeł, wiedlibyśmy rozmowy o wszystkich bogach i wszystkich prawdach, jak wiedli je niegdyś filozofowie greccy. Dziś krótką muszę ci dać odpowiedź.\\r\\n\\r\\nDwóch chcę znać tylko filozofów: jeden zowie się Pirron, drugi Anakreont. Resztę tanio ci sprzedać mogę wraz z całą szkołą greckich i naszych stoików. Prawda mieszka gdzieś tak wysoko, że sami bogowie nie mogą jej dojrzeć ze szczytu Olimpu. Tobie, carissime, wydaje się, że wasz Olimp wyższy jeszcze, i stojąc na nim wołasz na mnie: „Wejdź, a zobaczysz takie widoki, jakich nie widziałeś dotychczas!” Być może. Ale ja ci odpowiadam: „Przyjacielu, nóg nie mam!” I gdy doczytasz do końca ten list, sądzę, że przyznasz mi słuszność.\\r\\n\\r\\nNie! szczęśliwy małżonku królewny-jutrzenki! Wasza nauka nie dla mnie. Mamże miłować Bityńczyków, którzy noszą moją lektykę, Egipcjan, którzy palą w moich kąpielach, Ahenobarba i Tygellina? Na białe kolana Charytek przysięgam ci, że choćbym chciał, nie potrafię. W Rzymie jest najmniej sto tysięcy ludzi mających albo krzywe łopatki, albo grube kolana, albo wyschłe łydki, albo okrągłe oczy, albo za wielkie głowy. Czy każesz mi ich kochać także? Gdzie mam odnaleźć tę miłość, skoro jej w sercu nie czuję? A jeśli wasz Bóg chce, bym miłował ich wszystkich, czemu w swojej wszechmocy nie dał im kształtu na przykład Niobidów, których na Palatynie widziałeś? Kto kocha piękność, dla tego samego nie może kochać brzydoty. Inna rzecz nie wierzyć w naszych bogów, ale miłować ich można, jak miłowali ich Fidiasz i Praksyteles, i Miron, i Skopas, i Lizypp.\\r\\n\\r\\nGdybym nawet chciał iść tam, gdzie mnie prowadzisz, nie mogę. Że zaś nie chcę, a więc po dwakroć nie mogę. Ty wierzysz, jak Paweł z Tarsu, że kiedyś, z drugiej strony Styksu, na jakichś Polach Elizejskich będziecie widzieli waszego Chrystusa. Dobrze! Niech ci sam wówczas powie, czy by mnie przyjął z moimi gemmami, z moją wazą mirreńską i z wydaniami od Sozjuszów, i z moją Złotowłosą. Na myśl o tym śmiać mi się chce, mój drogi, boć przecie nawet i Paweł z Tarsu mówił mi, że dla Chrystusa trzeba się wyrzec różanych wieńców, uczt i rozkoszy. Wprawdzie mi inne obiecywał szczęście, alem mu odrzekł, żem na takie inne za stary i że różami zawsze będą się cieszyły oczy moje, a woń fiołków także mi zawsze milszą będzie niż woń brudnego „bliźniego” z Subury.\\r\\n\\r\\nTo są przyczyny, dla których wasze szczęście nie dla mnie. Lecz jest prócz tego jeszcze jedna, którąm ci schował na ostatek. Oto mnie woła Tanatos. Dla was poczyna się świt życia, a dla mnie słońce już zaszło i zmierzch ogarnia mi głowę. Innymi słowy, ja muszę umrzeć, carissime.\\r\\n\\r\\nNie warto o tym mówić długo. Tak musiało się skończyć. Ty, który znasz Ahenobarba, z łatwością to zrozumiesz. Tygellinus mnie zwyciężył, a raczej nie! To tylko moje zwycięstwa dobiegły końca. Żyłem, jak chciałem, i umrę, jak mi się podoba.\\r\\n\\r\\nNie bierzcie tego do serca. Żaden bóg nie obiecał mi nieśmiertelności, więc nie spotyka mnie rzecz niespodziana. Przy tym ty mylisz się, Winicjuszu, twierdząc, że tylko wasze bóstwo uczy umierać spokojnie. Nie. Świat nasz wiedział przed wami, że gdy ostatnia czara wychylona, czas odejść, spocząć, i umie to jeszcze czynić pogodnie. Plato powiada, że cnota jest muzyką, a życie mędrca harmonią. Jeśli tak jest, to umrę, jak żyłem, cnotliwie.\\r\\n\\r\\nChciałbym twą boską małżonkę pożegnać jeszcze słowy, którymi powitałem ją niegdyś w domu Aulusów: „Różnym ja się, przeróżnym napatrzył narodom, a równej tobie nie znam.”\\r\\n\\r\\nWięc jeśli dusza jest czymś więcej, niż mniema Pirron, to moja zaleci do was po drodze na krańce Okeanosa i siędzie przy waszym domu w postaci motyla albo, jak wierzą Egipcjanie, krogulca.\\r\\n\\r\\nInaczej przybyć nie mogę.\\r\\n\\r\\nA tymczasem niech wam Sycylia zmieni się w ogród Hesperyd, niech polne, leśne i źródlane boginki sypią wam kwiaty po drodze, a po wszystkich akantach w kolumnach waszego domu niech gnieżdżą się białe gołębie.”\\r\\n\\r\\n\\r\\n\\r\\nRozdział siedemdziesiąty czwarty\\r\\n\\r\\nJakoż Petroniusz nie mylił się. W dwa dni później młody Nerwa, zawsze mu życzliwy i oddany, przysłał do Cumae swego wyzwoleńca z wiadomościami o wszystkim, co działo się na dworze cezara. Zguba Petroniusza była już postanowiona. Nazajutrz wieczór zamierzano wysłać do niego centuriona z rozkazem, aby zatrzymał się w Cumae i czekał tam dalszych rozporządzeń. Następny posłaniec, wyprawiony w kilka dni później, miał przynieść mu wyrok śmierci.\\r\\n\\r\\nPetroniusz wysłuchał wieści wyzwoleńca z niezmąconą pogodą, po czym rzekł:\\r\\n\\r\\n— Zaniesiesz swemu panu jedną z waz moich, którą ci wręczę przed drogą. Powiedz mu też ode mnie, że mu dziękuję z całej duszy, gdyż w ten sposób będę mógł uprzedzić wyrok.\\r\\n\\r\\nI nagle począł się śmiać jak człowiek, który wpadłszy na doskonałą myśl cieszy się z góry jej wykonaniem.\\r\\n\\r\\nA tegoż jeszcze wieczora jego niewolnicy rozbiegli się zapraszając wszystkich bawiących w Cumae augustianów i wszystkie augustianki na ucztę do wspaniałej willi arbitra elegancji.\\r\\n\\r\\nOn zaś sam pisał w godzinach popołudniowych w bibliotece, po czym wziął kąpiel, po której kazał się ubrać westyplikom, i świetny, strojny, podobny do bogów, zaszedł do triclinium, by rzucić okiem znawcy na przygotowania, a następnie do ogrodów, gdzie pacholęta i młode Greczynki z wysp wiły z róż wieńce do wieczerzy.\\r\\n\\r\\nNa twarzy jego nie było widać najmniejszej troski. Służba poznała tylko z tego, że uczta będzie czymś nadzwyczajnym, iż rozkazał dać niezwykłe nagrody tym, z których był zadowolony, zaś lekką chłostę wszystkim, których robota nie przypadła mu do smaku lub którzy przedtem jeszcze zasłużyli na naganę i karę. Cytarzystom i śpiewakom polecił z góry hojnie zapłacić, a w końcu siadłszy w ogrodzie pod bukiem, przez którego liście przedzierały się promienie słoneczne pstrząc ziemię jasnymi plamami, wezwał do siebie Eunice.\\r\\n\\r\\nPrzyszła, ubrana biało, z gałązką mirtu na włosach, cudna jak Charyta, on zaś posadził ją koło siebie i lekko dotknąwszy palcami jej skroni począł patrzeć na nią z takim rozmiłowaniem, z jakim znawca patrzy na boski posąg, który wyszedł spod dłuta mistrza.\\r\\n\\r\\n— Eunice — rzekł do niej — czy ty wiesz, że od dawna już nie jesteś niewolnicą?\\r\\n\\r\\nA ona podniosła na niego swoje spokojne, błękitne jak niebo oczy i poczęła zaprzeczać ruchem głowy.\\r\\n\\r\\n— Jestem, panie, zawsze — odrzekła.\\r\\n\\r\\n— Lecz może tego nie wiesz — mówił dalej Petroniusz — że ta willa i ci niewolnicy, którzy tam wiją wieńce, i wszystko, co w niej jest, i pola, i stada należą od dziś do ciebie.\\r\\n\\r\\nEunice usłyszawszy to odsunęła się nagle od niego i głosem, w którym zabrzmiał nagły niepokój, zapytała:\\r\\n\\r\\n— Czemu mi to mówisz, panie?\\r\\n\\r\\nNastępnie zbliżyła się znów i poczęła patrzeć na niego, mrugając z przerażenia oczyma. Po chwili twarz jej stała się blada jak płótno, on zaś uśmiechał się ciągle i wreszcie rzekł jedno tylko słowo:\\r\\n\\r\\n— Tak!\\r\\n\\r\\nNastała chwila milczenia, tylko lekki powiew poruszał liśćmi buku.\\r\\n\\r\\nPetroniusz mógł istotnie sądzić, że ma przed sobą posąg wykuty z białego marmuru.\\r\\n\\r\\n— Eunice! — rzekł — Chcę umrzeć pogodnie.\\r\\n\\r\\nA dziewczyna, spojrzawszy nań z rozdzierającym uśmiechem, wyszeptała:\\r\\n\\r\\n— Słucham cię, panie.\\r\\n\\r\\nWieczorem goście, którzy bywali już nieraz na ucztach Petroniusza i wiedzieli, że w porównaniu z nimi nawet uczty cezara wydają się nudne i barbarzyńskie, poczęli się schodzić tłumnie, nikomu zaś ani przez myśl nie przeszło, by to miał być „symposion” ostatni. Wielu wiedziało wprawdzie, że nad wykwintnym arbitrem zawisły chmury niechęci cezara, ale zdarzało się już to tyle razy i tyle razy Petroniusz umiał je rozproszyć jakimś jednym zręcznym postępkiem lub jednym śmiałym słowem, że naprawdę nikt nie przypuszczał, by miało mu grozić poważne niebezpieczeństwo. Jego wesoła twarz i zwykły niedbały uśmiech utwierdziły do reszty wszystkich w tym mniemaniu. Śliczna Eunice, której powiedział, że chce umrzeć pogodnie, a dla której każde jego słowo było jakby słowem wyroczni, miała w boskich rysach spokój zupełny i jakieś dziwne światła w źrenicach, które można było za radość poczytać. We drzwiach triclinium pacholęta z włosami w złotych siatkach kładły wieńce z róż na głowy przybyłych, ostrzegając ich zarazem wedle zwyczaju, by przestępowali próg prawą nogą. W sali rozchodził się lekki zapach fiołków; światła płonęły w różnokolorowych szkłach aleksandryjskich. Przy ławach stały greckie dziewczątka, mające zwilżać woniami stopy gości. Pod ścianami cytrzyści i śpiewacy ateńscy czekali znaku swego chorowoda.\\r\\n\\r\\nNakrycie stołu jaśniało przepychem, lecz przepych ów nie raził, nie ciążył nikomu i zdawał się sam przez się wykwitać. Wesołość i swoboda rozlewały się wraz z wonią fiołków po sali. Goście, wchodząc tu, czuli, że nie zawiśnie nad nimi ni przymus, ni groźba, jak to bywało u cezara, gdzie nie dość górne lub nawet nie dość trafne pochwały śpiewu lub wierszy można było życiem przypłacić. Wraz też, na widok świateł, bluszczowych kruż, win lodowaciejących w śniegowej pościeli i wyszukanych potraw, rozochociły się serca biesiadników. Rozmowy poczęły brzęczeć raźnie, jak brzęczy rój pszczół nad okrytą kwiatami jabłonią. Czasem tylko przerywał je wybuch wesołego śmiechu, czasem szmer pochwał, czasem zbyt głośny pocałunek, złożony na białym ramieniu.\\r\\n\\r\\nGoście, pijąc wino, strącali z czasz po kilka kropel bogom nieśmiertelnym, by zjednać ich opiekę i przychylność dla gospodarza. Nic to, że wielu nie wierzyło w bogów. Tak kazał obyczaj i przesąd. Petroniusz, leżąc obok Eunice, rozmawiał o nowinach rzymskich, o najnowszych rozwodach, o miłości, miłostkach, o wyścigach, o Spikulusie, który w ostatnich czasach wsławił się na arenie, i o najnowszych książkach, jakie ukazały się u Atraktusa i Sozjuszów. Strząsając wino mówił, że strząsa tylko na cześć Pani Cypryjskiej, która jest starszą i większą od wszystkich bogów, jedynie nieśmiertelną, trwałą, władnącą.\\r\\n\\r\\nRozmowa jego była jak promień słońca, który coraz to inny przedmiot oświeca, lub jak letni powiew, który porusza kwiaty w ogrodzie. Wreszcie skinął na chorowoda i na ten znak zabrzękły lekko cytry, młode zaś głosy ozwały się im do wtóru. Potem tancerki z Kos, rodaczki Eunice, poczęły migotać spod przezroczystych osłon różowymi ciałami. W końcu egipski wróżbita począł przepowiadać gościom przyszłość z ruchu tęczowych dorad, zamkniętych w kryształowym naczyniu.\\r\\n\\r\\nLecz gdy już tych zabaw mieli do syta, Petroniusz uniósł się nieco na swym syryjskim wezgłowiu i rzekł z niechcenia:\\r\\n\\r\\n— Przyjaciele! Wybaczcie mi, że na uczcie z prośbą do was wystąpię: oto niech każdy przyjmie ode mnie w darze tę czarę, z której najpierwej strząsnął na cześć bogów i na pomyślność moją.\\r\\n\\r\\nCzary Petroniusza lśniły od złota, klejnotów i rzeźb mistrzowskich, więc jakkolwiek rozdawanie podarków było rzeczą zwykłą w Rzymie, radość zalała serca biesiadników. Jedni poczęli mu dziękować i sławić go głośno; drudzy mówili, że nawet sam Jowisz nie uczcił nigdy bogów w Olimpie darem podobnym; byli na koniec i tacy, którzy wahali się z przyjęciem, tak rzecz przechodziła miarę powszednią.\\r\\n\\r\\nOn zaś podniósł w górę krużę mirreńską, do tęczy z blasku podobną i wprost bezcenną, po czym rzekł:\\r\\n\\r\\n— A oto jest ta, z której ulałem na cześć Pani Cypryjskiej. Niechaj jej odtąd niczyje usta nie dotkną i niechaj żadne ręce na cześć innej bogini z niej nie uleją.\\r\\n\\r\\nI rzucił kosztowne naczynie na posypaną liliowymi kwiatami szafranu posadzkę, a gdy rozbiło się w drobne szczątki, rzekł widząc naokół zdumione spojrzenia:\\r\\n\\r\\n— Drodzy, weselcie się, zamiast zdumiewać. Starość, bezsilność smutni to towarzysze ostatnich lat życia. Ale ja wam dam dobry przykład i dobrą radę: można, widzicie, na nich nie czekać i nim nadejdą, odejść dobrowolnie, jak ja odchodzę.\\r\\n\\r\\n— Co chcesz uczynić? — spytało z niepokojem kilka głosów.\\r\\n\\r\\n— Chcę się weselić, pić wino, słuchać muzyki, patrzeć na te oto boskie kształty, które obok mnie widzicie, a potem zasnąć z uwieńczoną głową. Już pożegnałem się z cezarem i czy chcecie posłuchać, com mu na pożegnanie napisał?\\r\\n\\r\\nTo rzekłszy wydobył spod purpurowego wezgłowia list i począł czytać, co następuje:\\r\\n\\r\\n„Wiem, o cezarze, że wyglądasz z niecierpliwością mego przybycia i że twoje wierne serce przyjaciela tęskni dniami i nocami za mną. Wiem, że obsypałbyś mnie darami, powierzył mi prefekturę pretorii, a Tygellinowi kazał być tym, do czego stworzyli go bogowie: dozorcą mułów w tych twoich ziemiach, któreś po otruciu Domicji odziedziczył. Wybacz mi jednak, bo oto przysięgam ci na Hades, a w nim na cienie twej matki, żony, brata i Seneki, że przybyć do ciebie nie mogę. Życie jest wielkim skarbem, mój drogi, jam zaś z owego skarbu umiał najcenniejsze wybierać klejnoty. Lecz w życiu są także rzeczy, których już dłużej znieść nie potrafię. Och, nie myśl, proszę, że mnie zraziło to, iżeś zabił matkę i żonę, i brata, iżeś spalił Rzym i wysłał do Erebu wszystkich uczciwych ludzi w twym państwie. Nie, mój prawnuku Kronosa. Śmierć jest udziałem ludzkiego pogłowia, po tobie zaś innych postępków nie było się można spodziewać. Ale kaleczyć sobie uszy jeszcze przez lata całe twoim śpiewem, widzieć twe domicjuszowskie cienkie nogi, miotane tańcem pirrejskim, słuchać twej gry, twej deklamacji i twoich poematów, biedny poeto z przedmieścia, oto co przewyższyło moje siły i wzbudziło do śmierci ochotę. Rzym zatyka uszy słuchając ciebie, świat cię wyśmiewa, ja zaś dłużej już za ciebie płonić się nie chcę, nie mogę. Wycie Cerbera, mój miły, choćby do twego śpiewu podobne, mniej będzie dla mnie dotkliwe, bom nie był mu nigdy przyjacielem i za głos jego wstydzić się nie mam obowiązku. Bądź zdrów, lecz nie śpiewaj, zabijaj, lecz nie pisz wierszy, truj, lecz nie tańcz, podpalaj, lecz nie graj na cytrze, tego ci życzy i tę ostatnią przyjacielską radę posyła ci Arbiter elegantiae.”\\r\\n\\r\\nBiesiadnicy struchleli, wiedzieli bowiem, że gdyby Nero państwo utracił, cios byłby dla niego mniej okrutnym. Zrozumieli też, że człowiek, który taki list napisał, musi umrzeć, a przy tym ich samych obleciał strach blady, że takiego listu słuchali.\\r\\n\\r\\nLecz Petroniusz rozśmiał się tak szczerym i wesołym śmiechem, jakby o najniewinniejszy żart chodziło, po czym powiódł oczyma po obecnych i ozwał się:\\r\\n\\r\\n— Weselcie się i odpędźcie daleko trwogę. Nikt nie potrzebuje się chwalić, że tego listu wysłuchał, ja zaś pochwalę się nim chyba Charonowi w chwili przeprawy.\\r\\n\\r\\nPo czym skinął na Greka lekarza i wyciągnął doń ramię. Biegły Grek w mgnieniu oka przewiązał je złotą przepaską i otworzył żyłę na zgięciu ręki. Krew trysnęła na wezgłowie i oblała Eunice, która podparłszy głowę Petroniusza pochyliła się nad nim i rzekła:\\r\\n\\r\\n— Panie, czyś ty myślał, że ja cię opuszczę? Gdyby bogowie chcieli mi dać nieśmiertelność, a cezar władzę nad światem, poszłabym jeszcze za tobą.\\r\\n\\r\\nPetroniusz uśmiechnął się, podniósł się nieco, dotknął ustami jej ust i odpowiedział:\\r\\n\\r\\n— Pójdź ze mną.\\r\\n\\r\\nPotem zaś dodał:\\r\\n\\r\\n— Tyś mnie naprawdę kochała, boska moja!…\\r\\n\\r\\nA ona wyciągnęła ku lekarzowi swe różane ramię i po chwili krew jej poczęła się zlewać i łączyć z jego krwią.\\r\\n\\r\\nLecz on dał znak chorowodowi i znów ozwały się cytry i głosy, śpiewano naprzód Harmodiosa, a potem zabrzmiała pieśń Anakreonta, w której poeta skarży się, że znalazł raz pod drzwiami zziębłe i zapłakane dziecko Afrodyty: zabrał je, ogrzał, wysuszył skrzydełka, a ono, niewdzięczne, przeszyło mu za nagrodę serce swym grotem i odtąd opuściła go spokojność…\\r\\n\\r\\nOni zaś wsparci o siebie, piękni jak dwa bóstwa, słuchali uśmiechając się i blednąc. Petroniusz po skończonej pieśni polecił roznosić dalej wino i potrawy, potem zaczął rozmawiać z siedzącymi w pobliżu biesiadnikami o rzeczach błahych, ale miłych, o jakich zwykle rozmawiano przy ucztach. Wreszcie przywołał Greka, by mu podwiązał na chwilę żyły, albowiem mówił, że morzy go sen i chciałby jeszcze oddać się Hypnosowi, zanim Tanatos uśpi go na zawsze.\\r\\n\\r\\nJakoż usnął. Gdy się rozbudził, głowa dziewczyny leżała już, podobna do białego kwiatu, na jego piersiach. Wówczas oparł ją na wezgłowiu, by się jej raz jeszcze przypatrzeć. Za czym znowu rozwiązano mu żyły.\\r\\n\\r\\nŚpiewacy na jego skinienie zanucili nową pieśń Anakreonta, a cytry towarzyszyły im cicho, tak aby słów nie zagłuszać. Petroniusz bladł coraz bardziej, gdy jednak ostatnie dźwięki umilkły, zwrócił się raz jeszcze do biesiadników i rzekł:\\r\\n\\r\\n— Przyjaciele, przyznajcie, że razem z nami ginie…\\r\\n\\r\\nLecz nie mógł dokończyć; ramię jego objęło ostatnim ruchem Eunice, po czym głowa opadła mu na wezgłowie — i umarł.\\r\\n\\r\\nBiesiadnicy jednak patrząc na te dwa białe ciała, podobne do cudnych posągów, zrozumieli dobrze, że z nimi razem ginie to, co jedynie jeszcze pozostało ich światu, to jest jego poezja i piękność.\\r\\n\\r\\n\\r\\n\\r\\nEpilog\\r\\n\\r\\nPoczątkowo bunt legii galijskich pod wodzą Windeksa nie zdawał się być zbyt groźnym. Cezar miał dopiero trzydziesty pierwszy rok życia i nikt nie śmiał się spodziewać, by świat wnet już miał być wolny od duszącej go zmory. Wspomniano, że wśród legii nieraz już, jeszcze za dawniejszych panowań, przychodziło do rozruchów, które jednak mijały nie pociągając za sobą zmiany panowań. Tak za Tyberiusza Drusus uśmierzył bunt legii panońskich, a Germanikus nadreńskich. „Któż by zresztą — mówili ludzie — mógł objąć po Neronie panowanie, gdy wszyscy niemal potomkowie boskiego Augusta wyginęli za jego rządów?” Inni, patrząc na kolosy wyobrażające go jako Herkulesa, mimo woli wyobrażali sobie, że żadna siła takiej potęgi nie złamie. Byli i tacy, którzy od czasu jak wyjechał do Achai, tęsknili po nim, albowiem Helius i Politetes, którym zostawił rządy Rzymu i Italii, rządzili jeszcze krwawiej od niego.\\r\\n\\r\\nNikt nie był pewny życia i mienia. Prawo przestało bronić. Zagasła godność ludzka i cnota, rozluźniły się węzły rodzinne, a znikczemniałe serca nie śmiały dopuścić nawet nadziei. Z Grecji dochodziły echa o niesłychanych tryumfach cezara, o tysiącach koron, które zdobył, i tysiącach współzawodników, których pokonał. Świat wydawał się jedną orgią, krwawą i błazeńską, lecz zarazem wszczepiło się mniemanie, że przyszedł kres cnocie i rzeczom poważnym, że nadszedł czas tańca, muzyki, rozpusty, krwi i że odtąd tak płynąć już musi życie. Sam cezar, któremu bunt otwierał drogę do nowych łupiestw, niewiele się troszczył o zbuntowane legie i Windeksa, a nawet często radość swoją z tego powodu wypowiadał. Z Achai nie chciał też wyjeżdżać i dopiero gdy Helius doniósł mu, że dalsza zwłoka może go o utratę państwa przyprawić, wyruszył do Neapolu.\\r\\n\\r\\nTam znów grał i śpiewał, puszczając mimo uszu wieści o coraz groźniejszym przebiegu zdarzeń. Próżno Tygellinus tłumaczył mu, że dawne bunty legionów nie miały wodza, teraz zaś stoi na czele mąż z dawnych królów akwitańskich pochodzący, a przy tym wojownik sławny i doświadczony. „Tu — odpowiadał Neron — słuchają mnie Grecy, którzy sami jedni słuchać umieją i sami jedni godni są mego śpiewu.” Mówił, że pierwszym jego obowiązkiem jest sztuka i sława. Lecz gdy wreszcie doszła go wieść, że Windeks ogłosił go lichym artystą, zerwał się i wyjechał do Rzymu. Rany zadane mu przez Petroniusza, które zagoił pobyt w Grecji, otwarły się w jego sercu na nowo i chciał u senatu szukać sprawiedliwości za krzywdę tak niesłychaną.\\r\\n\\r\\nPo drodze ujrzawszy grupę, odlaną z brązu, przedstawiającą wojownika Gala obalonego przez rzymskiego rycerza, poczytał to za dobrą wróżbę i odtąd, jeśli wspominał zbuntowane legie i Windeksa, to jedynie dlatego, by się z nich naśmiewać. Wjazd jego do miasta zgasił wszystko, co dotąd widziano. Wjechał na tym samym wozie, na którym niegdyś August odbywał triumf. Zburzono jeden łuk cyrku, by otworzyć wejście pochodowi. Senat, rycerze i nieprzejrzane tłumy wyległy na jego spotkanie. Mury drżały od okrzyków: „Witaj, Auguście, witaj, Herkulesie! Witaj, boski, jedyny, olimpijski, pytyjski, nieśmiertelny!” Za nim niesiono zdobyte wieńce, nazwy miast, w których tryumfował i wypisane na tablicach imiona mistrzów, których pokonał. Nero sam był upojony i pytał ze wzruszeniem otaczających go augustianów, czym był tryumf Cezara przy jego tryumfie? Myśl, by ktokolwiek ze śmiertelnych śmiał podnieść rękę na takiego mistrza-półboga, nie chciała mu się w głowie pomieścić. Czuł się istotnie olimpijskim i przez to samo bezpiecznym. Zapał i szaleństwo tłumów podniecały szał jego własny. Jakoż mogło się wydawać w dniu tego tryumfu, że nie tylko cezar i miasto, ale świat cały stracił zmysły.\\r\\n\\r\\nPod kwiatami i stosami wieńców nie umiał nikt dojrzeć przepaści. Tegoż jednak jeszcze wieczora kolumny i mury świątyń pokryły się napisami, w których wytykano zbrodnie cezara, grożono mu bliską pomstą i wyśmiewano go jako artystę. Z ust do ust przechodziło zdanie: „Póty śpiewał, dopóki kogutów (gallos) nie zbudził.” Trwożne wieści poczęły obiegać miasto i rosły do potwornych rozmiarów. Niepokój ogarnął augustianów. Ludzie w niepewności, co przyszłość pokaże, nie śmieli wypowiadać życzeń nadziei, nie śmieli niemal czuć i myśleć!\\r\\n\\r\\nOn zaś żył dalej tylko teatrem i muzyką. Zajmowały go nowo wynalezione instrumenty muzyczne i nowy organ wodny, z którym czyniono próby na Palatynie. W zdziecinniałym i niezdolnym do jednej rady lub czynu umyśle wyobrażał sobie, iż daleko sięgające w przyszłość zamiary przedstawień i widowisk odwrócą tym samym niebezpieczeństwo. Najbliżsi widząc, że zamiast starać się o środki i wojsko, stara się jedynie o wyrażenia trafnie malujące grozę, poczęli tracić głowy. Inni atoli mniemali, że tylko zagłusza siebie i drugich cytatami, mając w duszy trwogę i niepokój. Jakoż postępki jego stały się gorączkowe. Co dzień tysiące innych zamiarów przelatywało mu przez głowę. Chwilami zrywał się, by przeciw niebezpieczeństwu wybieżeć, kazał pakować na wozy cytry i lutnie, zbroić młode niewolnice jako amazonki, a zarazem ściągać legie ze Wschodu. Czasem znów myślał, że nie wojną, ale śpiewem skończy bunt galijskich legii. I uśmiechała mu się dusza do tego widowiska, które miało nastąpić po przejednaniu pieśnią żołnierzy: Oto legioniści otoczą go ze łzami w oczach, on zaś zanuci im epinicium, po którym złota epoka pocznie się dla niego i Rzymu. Czasem znów wołał o krew; czasem oświadczał, że poprzestanie na wielkorządztwie w Egipcie; wspominał wróżbitów, którzy przepowiadali mu panowanie w Jeruzalem, albo rozczulał się myślą, że jako wędrowny śpiewak będzie zarabiał na chleb powszedni, a miasta i kraje uczczą w nim już nie cezara, pana ziemskiego okręgu, ale pieśniarza, jakiego nie wydała dotąd ludzkość.\\r\\n\\r\\nI tak rzucał się, szalał, grał, śpiewał, zmieniał zamiary, zmieniał cytaty, zmieniał życie swoje i świata w jakiś sen niedorzeczny, fantastyczny i straszny zarazem, we wrzaskliwą hecę, złożoną z nadętych wyrażeń, lichych wierszy, jęków, łez i krwi, a tymczasem chmura na Zachodzie rosła i potężniała z dniem każdym. Miara była przebrana, błazeńska komedia miała się widocznie ku końcowi.\\r\\n\\r\\nGdy wieści o Galbie i przyłączeniu się Hiszpanii do buntu doszły do jego uszu, wpadł w wściekłość i szał. Podruzgotał czary, przewrócił stół przy uczcie i wydał rozkazy, których ni Helius, ni sam Tygellin nie śmieli wykonać. Wymordować Galów zamieszkałych w Rzymie, potem podpalić jeszcze raz miasto, wypuścić zwierzęta z arenariów, a stolicę przenieść do Aleksandrii wydało mu się dziełem wielkim, zdumiewającym i łatwym. Ale już dni wszechmocy jego minęły i nawet wspólnicy dawnych zbrodni poczęli nań patrzeć jak na szaleńca.\\r\\n\\r\\nŚmierć Windeksa i niezgoda zbuntowanych legii zdawały się jednak znów przechylać szalę na jego stronę. Już nowe uczty, nowe tryumfy i nowe wyroki zapowiedziane były w Rzymie, gdy pewnej nocy z obozu pretorianów przybył na spienionym koniu goniec donosząc, że w samym mieście żołnierze podnieśli chorągiew buntu i okrzyknęli Galbę cezarem.\\r\\n\\r\\nCezar spał w chwili przybycia gońca, lecz zbudziwszy się, próżno wołał na straże przyboczne, czuwające nocami u drzwi komnat. W pałacu była już pustka. Niewolnicy tylko rabowali w odleglejszych zakątkach, co się naprędce zrabować dało. Lecz jego widok zestraszył ich, on zaś błąkał się samotny po domu, napełniając go okrzykami trwogi i rozpaczy.\\r\\n\\r\\nWreszcie jednak wyzwoleńcy: Faon, Spirus i Epafrodyt, przybyli mu na ratunek. Chcieli, by uciekał, mówiąc, że nie ma chwili do stracenia, lecz on łudził się jeszcze. A gdyby, ubrany w żałobę, przemówił do senatu, czyż senat oparłby się jego łzom i wymowie? Gdyby użył całej sztuki krasomówczej, całej wymowy i zdolności aktorskiej, czy ktokolwiek w świecie zdołałby się mu oprzeć? Czyżby mu nie dano choć prefektury Egiptu?\\r\\n\\r\\nA oni, przywykli do pochlebstw, nie śmieli jeszcze wprost zaprzeczyć, ostrzegli go tylko, że zanim zdoła dojść do Forum, lud rozerwie go na szczątki, i zagrozili, że jeśli natychmiast na koń nie siądzie, i oni opuszczą go także.\\r\\n\\r\\nFaon ofiarował mu schronienie w swej willi, leżącej za bramą Nomentańską. Po chwili siedli na koń i okrywszy głowy płaszczami pomknęli ku krańcom miasta. Noc bladła. Na ulicach panował już jednak ruch zwiastujący nadzwyczajność chwili. Żołnierze to pojedynczo, to małymi oddziałami rozsypali się po mieście. Niedaleko już obozu koń cezara uskoczył nagle w bok na widok trupa. Wówczas płaszcz zsunął się z głowy jeźdźca i żołnierz, który w tej samej chwili przesuwał się obok niego, poznał władcę, lecz zmieszany niespodzianym spotkaniem, oddał mu pokłon wojskowy. Przejeżdżając koło obozu pretorianów usłyszeli grzmiące okrzyki na cześć Galby. Nero zrozumiał na koniec, że zbliża się godzina śmierci. Opanował go przestrach i wyrzuty sumienia. Mówił, że widzi przed sobą ciemność w kształcie czarnej chmury, z chmury zaś owej wychylają się ku niemu twarze, w których poznaje matkę, żonę i brata. Zęby jego kłapały z przerażenia, a jednak komediancka jego dusza znajdowała jakby jakiś urok w grozie chwili. Być wszechwładnym panem ziemi i stracić wszystko wydawało mu się szczytem tragedii. I wierny sobie grał pierwszą w niej rolę do końca. Opanowała go gorączka cytat i namiętna chęć, by obecni zapamiętali je dla potomności. Chwilami mówił, że chce umrzeć, i wołał o Spikulusa, który zabijał najzręczniej ze wszystkich gladiatorów. Chwilami deklamował. „Matka, małżonka, ojciec na śmierć mnie wzywają!” Błyski nadziei budziły się w nim jednak od czasu do czasu, czcze i dziecinne. Wiedział, że idzie śmierć, i nie wierzył w nią zarazem.\\r\\n\\r\\nBramę Nomentańską zastali otwartą. Jadąc dalej, przesunęli się koło Ostrianum, gdzie nauczał i chrzcił Piotr. O świcie byli w willi Faona.\\r\\n\\r\\nTam wyzwoleńcy nie ukrywali mu już dłużej, że czas umrzeć, więc kazał kopać dla siebie dół i legł na ziemi, by mogli wziąć miarę dokładną. Lecz na widok wyrzucanej ziemi ogarnął go strach. Tłusta twarz jego pobladła, a na czole osiadły mu na kształt kropel rannej rosy, krople potu. Począł zwłóczyć. Głosem zarazem drżącym i aktorskim oświadczył, że chwila jeszcze nie nadeszła, po czym znów jął cytować. W końcu prosił, by go spalono. „Jakiż artysta ginie!” — powtarzał jakby ze zdumieniem.\\r\\n\\r\\nTymczasem przybył goniec Faona z doniesieniem, że senat wydał już wyrok i że parricida ma być ukarany wedle dawnego zwyczaju.\\r\\n\\r\\n— Jakiż to zwyczaj? — spytał zbielałymi ustami Nero.\\r\\n\\r\\n— Szyję ci chwycą w widły i zasmagają cię na śmierć, a ciało wrzucą w Tyber! — odrzekł szorstko Epafrodyt.\\r\\n\\r\\nOn zaś roztworzył płaszcz na piersiach.\\r\\n\\r\\n— A więc czas! — rzekł spojrzawszy w niebo.\\r\\n\\r\\nI jeszcze raz powtórzył:\\r\\n\\r\\n— Jakiż artysta ginie!\\r\\n\\r\\nW tej chwili rozległ się tętent koni. To centurion na czele żołnierzy przybywał po głowę Ahenobarba.\\r\\n\\r\\n— Śpiesz się! — zawołali wyzwoleńcy.\\r\\n\\r\\nNero przyłożył nóż do szyi, lecz kłuł się tylko dłonią bojaźliwą i widać było, że nigdy nie ośmieli się zagłębić ostrza. Wówczas niespodzianie Epafrodyt popchnął mu rękę i nóż wszedł aż po głownię, a jemu oczy wyszły na wierzch, straszne, ogromne, przerażone.\\r\\n\\r\\n— Przynoszę ci życie! — zawołał wchodząc centurion.\\r\\n\\r\\n— Za późno — odrzekł chrapliwym głosem Nero.\\r\\n\\r\\nPo czym dodał:\\r\\n\\r\\n— Oto jest wierność!\\r\\n\\r\\nW mgnieniu oka śmierć poczęła obejmować mu głowę. Krew z grubego karku bluzgała czarnym strumieniem na ogrodowe kwiaty. Nogi jego poczęły kopać ziemię — i skonał.\\r\\n\\r\\nWierna Akte obwinęła go nazajutrz w kosztowne tkaniny i spaliła na przepełnionym wonnościami stosie.\\r\\n\\r\\nI tak minął Nero, jak mija wicher, burza, pożar, wojna lub mór, a bazylika Piotra panuje dotąd z wyżyn watykańskich miastu i światu.\\r\\n\\r\\nWedle zaś dawnej bramy Kapeńskiej wznosi się dzisiaj maleńka kapliczka z zatartym nieco napisem: „Quo vadis, Domine?”\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/quo-vadis.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Henryk Sienkiewicz, Quo vadis, Państwowy Instytut Wydawniczy, Warszawa 1976\\r\\n\\r\\nWydawca: Fundacja Nowoczesna Polska\\r\\n\\r\\nPublikacja zrealizowana w ramach projektu Wolne Lektury (http://wolnelektury.pl). Reprodukcja cyfrowa wykonana przez Bibliotekę Narodową z egzemplarza pochodzącego ze zbiorów BN.\\r\\n\\r\\nOpracowanie redakcyjne i przypisy: Katarzyna Kwiatkowska, Marta Niedziałkowska, Aleksandra Sekuła, Olga Sutkowska.\\r\\n\\r\\nISBN-978-83-288-2832-2\\r\\n\",\n",
       " \"Henryk Sienkiewicz\\r\\n\\r\\nW pustyni i w puszczy\\r\\n\\r\\nISBN 978-83-288-2842-1\\r\\n\\r\\n\\r\\n\\r\\n\\r\\nROZDZIAŁ I\\r\\n\\r\\n— Wiesz, Nel — mówił Staś Tarkowski do swojej przyjaciółki, małej Angielki — wczoraj przyszli zabtie (policjanci) i aresztowali żonę dozorcy Smaina i jej troje dzieci — tę Fatmę, która już kilka razy przychodziła do biura do twojego ojca i do mego.\\r\\n\\r\\nA mała, podobna do ślicznego obrazka Nel podniosła swe zielonawe oczy na Stasia i zapytała na wpół ze zdziwieniem, a na wpół ze strachem:\\r\\n\\r\\n— Wzięli ją do więzienia?\\r\\n\\r\\n— Nie, ale nie pozwolili jej wyjechać do Sudanu i przyjechał urzędnik, który jej będzie pilnował, by ani krokiem nie wyruszyła z Port-Saidu.\\r\\n\\r\\n— Dlaczego?\\r\\n\\r\\nStaś, który kończył rok czternasty i który swą ośmioletnią towarzyszkę kochał bardzo, ale uważał za zupełne dziecko, rzekł z miną wielce zarozumiałą:\\r\\n\\r\\n— Jak dojdziesz do mego wieku, to będziesz wiedziała wszystko, co się dzieje nie tylko wzdłuż kanału, od Port-Saidu do Suezu, ale i w całym Egipcie. Czy ty nic nie słyszałaś o Mahdim?\\r\\n\\r\\n— Słyszałam, że jest brzydki i niegrzeczny.\\r\\n\\r\\nChłopiec uśmiechnął się z politowaniem.\\r\\n\\r\\n— Czy jest brzydki — nie wiem. Sudańczycy utrzymują, że jest piękny. Ale powiedzieć, że jest niegrzeczny, o człowieku, który wymordował już tylu ludzi, może tylko dziewczynka ośmioletnia, w sukience, ot! takiej — do kolan!\\r\\n\\r\\n— Tatuś mi tak powiedział, a tatuś wie najlepiej.\\r\\n\\r\\n— Powiedział ci tak dlatego, że inaczej byś nie zrozumiała. Do mnie by się tak nie wyraził. Mahdi jest gorszy niż całe stado krokodyli. Rozumiesz? Dobre mi powiedzenie: „niegrzeczny”, tak się mówi do niemowląt.\\r\\n\\r\\nLecz ujrzawszy zachmurzoną twarz dziewczynki umilkł, a potem rzekł:\\r\\n\\r\\n— Nel! wiesz, że nie chciałem ci zrobić przykrości; przyjdzie czas, że i ty będziesz miała czternasty rok. Obiecuję ci to na pewno.\\r\\n\\r\\n— Aha! — odpowiedziała z zatroskanym wejrzeniem — a jeżeli Mahdi wpadnie przedtem do Port-Saidu i mnie zje?\\r\\n\\r\\n— Mahdi nie jest ludożercą, więc ludzi nie zjada, tylko ich morduje. Do Port-Saidu też nie wpadnie, a gdyby nawet wpadł i chciał cię zabić, pierwej miałby ze mną do czynienia.\\r\\n\\r\\nOświadczenie to oraz świst, z jakim Staś wciągnął nosem powietrze, nie zapowiadający nic dobrego dla Mahdiego, uspokoiły znacznie Nel co do własnej osoby.\\r\\n\\r\\n— Wiem — odrzekła. — Ty byś mnie nie dał. Ale dlaczego nie puszczają Fatmy z Port-Saidu?\\r\\n\\r\\n— Bo Fatma jest cioteczną siostrą Mahdiego. Mąż jej, Smain, oświadczył rządowi egipskiemu w Kairze, że pojedzie do Sudanu, gdzie przebywa Mahdi, i wyrobi wolność dla wszystkich Europejczyków, którzy wpadli w jego ręce.\\r\\n\\r\\n— To Smain jest dobry?\\r\\n\\r\\n— Czekaj. Twój i mój tatuś, którzy znali doskonale Smaina, nie mieli wcale do niego zaufania i ostrzegali Nubara Paszę, by mu nie ufał. Ale rząd zgodził się wysłać Smaina i Smain bawi od pół roku u Mahdiego. Jeńcy jednak nie tylko nie wrócili, ale przyszła z Chartumu wiadomość, że mahdyści obchodzą się z nimi coraz okrutniej, a że Smain, nabrawszy od rządu pieniędzy, zdradził. Przystał całkiem do Mahdiego i został mianowany emirem. Ludzie powiadają, że w tej okropnej bitwie, w której poległ jenerał Hicks, Smain dowodził artylerią Mahdiego i on to podobno nauczył mahdystów obchodzić się z armatami, czego przedtem, jako dzicy ludzie, wcale nie umieli. Ale Smainowi chodzi teraz o to, by wydostać z Egiptu żonę i dzieci, toteż gdy Fatma, która widocznie z góry wiedziała, co zrobi Smain, chciała cichaczem wyjechać z Port-Saidu, rząd aresztował ją teraz razem z dziećmi.\\r\\n\\r\\n— A co rządowi przyjdzie z Fatmy i jej dzieci?\\r\\n\\r\\n— Rząd powie Mahdiemu: „Oddaj nam jeńców, a my oddamy ci Fatmę…”\\r\\n\\r\\nNa razie rozmowa urwała się, albowiem uwagę Stasia zwróciły ptaki lecące od strony Echtum om Farag ku jezioru Menzaleh. Leciały one dość nisko i w przezroczystym powietrzu widać było wyraźnie kilka pelikanów z zagiętymi na grzbiety szyjami, poruszających z wolna ogromnymi skrzydłami. Staś począł zaraz naśladować ich lot, więc zadarł głowę i biegł przez kilkanaście kroków groblą, machając rozłożonymi rękoma.\\r\\n\\r\\n— Patrz, lecą i czerwonaki — zawołała nagle Nel.\\r\\n\\r\\nStaś zatrzymał się w jednej chwili, gdyż istotnie za pelikanami, ale nieco wyżej, widać było zawieszone na błękicie jakby dwa wielkie, różowe i purpurowe kwiaty.\\r\\n\\r\\n— Czerwonaki! Czerwonaki!\\r\\n\\r\\n— One wracają pod wieczór do swoich siedzib na wysepkach — rzekł chłopiec. — Ach, gdybym miał strzelbę!\\r\\n\\r\\n— Po cóż byś miał do nich strzelać?\\r\\n\\r\\n— Kobiety takich rzeczy nie rozumieją. Ale pójdźmy dalej, może zobaczymy ich więcej.\\r\\n\\r\\nTo powiedziawszy wziął dziewczynkę za rękę i poszli ku pierwszej za Port-Saidem kanałowej przystani, za nimi zaś nadążała Murzynka Dinah, niegdyś piastunka małej Nel. Szli wałem oddzielającym wody jeziora Menzaleh od kanału, przez który przepływał w tej chwili, prowadzony przez pilota, duży parowiec angielski. Zbliżał się wieczór. Słońce stało jeszcze dość wysoko, ale przetoczyło się już na stronę jeziora. Słonawe jego wody poczynały lśnić złotem i drgać odblaskami pawich piór. Po arabskim brzegu ciągnęła się, jak okiem sięgnąć, płowa piaszczysta pustynia — głucha, złowroga, martwa. Między szklanym, jakby obumarłym niebem a bezmiarem pomarszczonych piasków nie było śladu żywej istoty. Podczas gdy na kanale wrzało życie, kręciły się łodzie, rozlegały się świsty parowców, a nad Menzaleh migotały w słońcu stada mew i dzikich kaczek — tam, na arabskim brzegu, była jakby kraina śmierci. Tylko w miarę jak słońce zniżając się stawało się coraz czerwieńsze, piaski poczęły przybierać barwę liliową, taką, jaką jesienią mają wrzosy w polskich lasach.\\r\\n\\r\\nDzieci idąc ku przystani ujrzały jeszcze kilka czerwonaków, do których śmiały się ich oczy, po czym Dinah oświadczyła, że Nel musi wracać do domu. W Egipcie po dniach, które nawet w czasie zimy często bywają upalne, następują noce bardzo zimne, a że zdrowie Nel wymagało wielkiej ostrożności, ojciec jej, pan Rawlison, nie pozwalał, by dziewczynka znajdowała się po zachodzie słońca nad wodą. Zawrócili więc ku miastu, na którego krańcu stała w pobliżu kanału willa pana Rawlisona — i w chwili gdy słońce zanurzyło się w morzu, znaleźli się pod dachem. Niebawem przybył też zaproszony na obiad inżynier Tarkowski, ojciec Stasia — i całe towarzystwo, wraz z Francuzką, nauczycielką Nel, panią Olivier, zasiadło do stołu.\\r\\n\\r\\nPan Rawlison, jeden z dyrektorów kompanii Kanału Sueskiego, i Władysław Tarkowski, starszy inżynier tejże kompanii, żyli od wielu lat w najściślejszej przyjaźni. Obaj byli wdowcami, ale pani Tarkowska, rodem Francuzka, zmarła z chwilą przyjścia na świat Stasia, to jest przed laty przeszło trzynastu, matka zaś Nel zgasła na suchoty w Heluanie, gdy dziewczynka miała lat trzy. Obaj wdowcy mieszkali w sąsiednich domach w Port-Saidzie i z powodu swych zajęć widywali się codziennie. Wspólne nieszczęście zbliżyło ich jeszcze bardziej do siebie i umocniło zawartą poprzednio przyjaźń. Pan Rawlison pokochał Stasia jak własnego syna, a zaś pan Tarkowski byłby skoczył w ogień i wodę za małą Nel. Po ukończeniu dziennych prac najmilszym dla nich odpoczynkiem była rozmowa o dzieciach, ich wychowaniu i przyszłości. Podczas podobnych rozmów najczęściej bywało tak, że pan Rawlison wychwalał zdolności, energię i dzielność Stasia, a pan Tarkowski unosił się nad słodyczą i anielską twarzyczką Nel. I jedno, i drugie było prawdą. Staś był trochę zarozumiały i trochę chełpliwy, ale uczył się doskonale, i nauczyciele szkoły angielskiej, do której chodził w Port-Saidzie przyznawali mu istotnie niezwykłe zdolności. Co do odwagi i zaradności, odziedziczył ją po ojcu, albowiem pan Tarkowski posiadał te przymioty w wysokim stopniu i w znacznej części im właśnie zawdzięczał obecne swe wysokie stanowisko. W roku 1863 bił się bez wytchnienia w ciągu jedenastu miesięcy. Następnie ranny, wzięty do niewoli i skazany na Sybir, uciekł z głębi Rosji i przedostał się za granicę. Był już przed pójściem do powstania skończonym inżynierem, jednakże rok jeszcze poświęcił na studia hydrauliczne, a następnie otrzymał posadę przy kanale i w ciągu kilku lat — gdy poznano jego znajomość rzeczy, energię i pracowitość — zajął wysokie stanowisko starszego inżyniera.\\r\\n\\r\\nStaś urodził się, wychował i doszedł do czternastego roku życia w Port-Saidzie, nad kanałem, wskutek czego inżynierowie, koledzy ojca, nazywali go „dzieckiem pustyni”. Później, będąc już w szkole, towarzyszył czasem ojcu lub panu Rawlisonowi, w czasie wakacji i świąt, w wycieczkach, jakie z obowiązku musieli czynić od Port-Saidu aż do Suezu, dla rewizji robót przy wale i przy pogłębianiu łożyska kanału. Znał wszystkich — zarówno inżynierów i urzędników komory, jak i robotników, Arabów i Murzynów. Kręcił i wkręcał się wszędzie, wyrastał, gdzie go nie posiali, robił długie wycieczki wałem, jeździł łódką po Menzaleh i zapuszczał się nieraz dość daleko. Przeprawiał się na brzeg arabski i dorwawszy się do czyjego bądź konia, a w braku konia — do wielbłąda, a nawet i osła, udawał farysa w pustyni, słowem, jak się wyrażał pan Tarkowski, „bobrował” wszędzie i każdą wolną od nauki chwilę spędzał nad wodą.\\r\\n\\r\\nOjciec nie sprzeciwiał się temu wiedząc, że wiosłowanie, konna jazda i ciągłe życie na świeżym powietrzu wzmacnia zdrowie chłopca i rozwija w nim zaradność. Jakoż Staś wyższy był i silniejszy, niż bywają chłopcy w jego wieku, a dość mu było spojrzeć w oczy, by odgadnąć, że w razie jakiego wypadku prędzej zgrzeszy zbytkiem zuchwałości niż bojaźnią. W czternastym roku życia był jednym z najlepszych pływaków w Port-Saidzie, co niemało znaczyło, albowiem Arabowie i Murzyni pływają jak ryby. Strzelając z karabinków małego kalibru — i tylko kulami, do dzikich kaczek i do egipskich gęsi, wyrobił sobie niechybną rękę i oko. Marzeniem jego było polować kiedyś na wielkie zwierzęta w Afryce środkowej; chciwie też słuchał opowiadań Sudańczyków zajętych przy kanale, którzy spotykali się w swej ojczyźnie z wielkimi drapieżnikami i gruboskórnymi.\\r\\n\\r\\nMiało to i tę korzyść, że uczył się zarazem ich języków. Kanał Sueski nie dość było przekopać, trzeba go jeszcze i utrzymać, gdyż inaczej piaski z pustyń, leżących po obu jego brzegach, zasypałyby go w ciągu roku. Wielkie dzieło Lessepsa wymaga ciągłej pracy i czujności. Toteż do dziś dnia nad pogłębieniem jego łożyska pracują pod dozorem biegłych inżynierów potężne maszyny i tysiące robotników. Przy przekopywaniu kanału pracowało ich dwadzieścia pięć tysięcy. Dziś, wobec dokonanego dzieła i ulepszonych nowych maszyn, potrzeba ich znacznie mniej, jednakże liczba ich jest dotychczas dosyć znaczna. Przeważają wśród nich ludzie miejscowi, nie brak jednak i Nubijczyków, i Sudańczyków, i Somalisów, i rozmaitych Murzynów mieszkających nad Białym i Niebieskim Nilem, to jest w okolicach, które przed powstaniem Mahdiego zajął był rząd egipski. Staś żył ze wszystkimi za pan brat, a mając, jak zwykle Polacy, nadzwyczajną zdolność do języków poznał, sam nie wiedząc jak i kiedy, wiele ich narzeczy. Urodzony w Egipcie, mówił po arabsku jak Arab. Od Zanzibarytów, których wielu służyło za palaczów przy maszynach, wyuczył się rozpowszechnionego wielce w całej Afryce środkowej języka ki-swahili, umiał nawet rozmówić się z Murzynami z pokoleń Dinka i Szylluk, zamieszkujących poniżej Faszody nad Nilem. Mówił prócz tego biegle po angielsku, po francusku i po polsku, albowiem ojciec jego, gorący patriota, dbał o to wielce, by chłopiec znał mowę ojczystą. Staś, oczywiście, uważał mowę tę za najpiękniejszą w świecie i uczył jej, nie bez powodzenia, małą Nel. Nie mógł tylko dokazać tego, aby jego imię wymawiała ”Staś”, nie „Stes”. Nieraz też przychodziło między nimi z tego powodu do nieporozumień, które trwały jednak dopóty tylko, dopóki w oczach dziewczyny nie zaczynały świecić łezki. Wówczas „Stes” przepraszał ją — i bywał zły na samego siebie.\\r\\n\\r\\nMiał jednak brzydki zwyczaj mówić z lekceważeniem o jej ośmiu latach i przeciwstawiać im swój poważny wiek i doświadczenie. Utrzymywał, że chłopiec, który kończy lat czternaście, jeśli nie jest jeszcze zupełnie dorosłym, to przynajmniej nie jest już dzieckiem, a natomiast zdolny już jest do wszelkiego rodzaju czynów bohaterskich, zwłaszcza jeśli ma w sobie krew polską i francuską. Pragnął też najgoręcej, żeby kiedykolwiek zdarzyła się sposobność do takich czynów, szczególniej w obronie Nel. Oboje wynajdywali rozmaite niebezpieczeństwa i Staś musiał odpowiadać na jej pytania, co by zrobił, gdyby na przykład wlazł do jej domu przez okno krokodyl mający dziesięć metrów albo skorpion tak duży jak pies. Obojgu ani na chwilę nie przychodziło do głowy, że wkrótce groźna rzeczywistość przewyższy wszelkie ich fantastyczne przypuszczenia.\\r\\n\\r\\n\\r\\n\\r\\nROZDZIAŁ II\\r\\n\\r\\nTymczasem w domu czekała ich podczas obiadu dobra nowina. Panowie Tarkowski i Rawlison byli zaproszeni przed kilku tygodniami, jako biegli inżynierowie, do obejrzenia i oceny robót prowadzonych przy całej sieci kanałów w prowincji El-Fajum, w okolicach miasta Medinet, blisko jeziora Karoun oraz wzdłuż rzeki Jussef i Nilu. Mieli tam zabawić koło miesiąca i uzyskali na to urlopy od własnej kompanii. Ponieważ zbliżały się święta Bożego Narodzenia, więc obaj nie chcąc rozstawać się z dziećmi postanowili, że Staś i Nel pojadą także do Medinet. Po usłyszeniu tej nowiny dzieci omal nie wyskoczyły ze skóry z radości. Dotychczas znały miasta leżące wzdłuż kanału, a mianowicie Izmailę i Suez, poza kanałem zaś — Aleksandrię i Kair, pod którym oglądały wielkie piramidy i Sfinksa. Ale były to krótkie wycieczki, gdy wyprawa do Medinet-el-Fajum wymagała całego dnia jazdy koleją wzdłuż Nilu na południe, a potem od El-Wasta na zachód, ku Pustyni Libijskiej. Staś znał Medinet z opowiadań młodszych inżynierów i podróżników, którzy jeździli tam na polowanie na wszelkiego rodzaju ptactwo wodne oraz na wilki z pustyni i hieny. Wiedział, że jest to osobna wielka oaza leżąca po lewym brzegu Nilu, ale niezależna od jego wylewów i mająca swój własny system wodny, utworzony przez jezioro Karoun, przez Bahr-Jussef i przez całą więź drobnych kanałów. Ci, którzy oazę tę widzieli, mówili, że jakkolwiek kraina ta należy do Egiptu, jednakże, oddzielona od niego pustynią, tworzy odrębną całość. Tylko rzeka Jussef wiąże, rzekłbyś, niebieskim cienkim sznurkiem tę okolicę z doliną Nilu. Wielka obfitość wód, żyzność gleby i wspaniała roślinność tworzą z niej jakby raj ziemski, a rozległe ruiny miasta Krokodilopolis ściągają tam setki ciekawych podróżników. Stasiowi jednak uśmiechały się głównie brzegi jeziora Karoun z rojami ptactwa i wyprawy na wilki do pustynnych wzgórz Gue-bel-el-Sedment.\\r\\n\\r\\nAle wakacje jego zaczynały się dopiero za kilka dni, ponieważ zaś rewizja robót przy kanałach była sprawą pilną i starsi panowie nie mogli tracić czasu, ułożyli się przeto, że wyjadą niezwłocznie, a dzieci wraz z panią Olivier w tydzień później. I Nel, i Staś mieli ochotę jechać zaraz, ale Staś nie śmiał o to prosić. Poczęli natomiast wypytywać o rozmaite sprawy tyczące podróży i z nowymi wybuchami radości przyjęli wiadomość, że nie będą mieszkali w niewygodnych utrzymywanych przez Greków hotelach, ale w namiotach dostarczonych przez Towarzystwo Podróżnicze Cooka. Tak zwykle urządzają się podróżnicy, którzy z Kairu wyjeżdżają na dłuższy nawet pobyt do Medinet. Cook dostarcza namiotów, służby, kucharzy, zapasów żywności, koni, osłów, wielbłądów i przewodników, tak że podróżnik nie potrzebuje o niczym myśleć. Jest to wprawdzie dość kosztowny sposób podróżowania, ale panowie Tarkowski i Rawlison nie mieli potrzeby się z tym liczyć, wszelkie bowiem wydatki ponosił rząd egipski, który ich zaprosił, jako biegłych, do oceny i rewizji prac przy kanałach. Nel, która nad wszystko w świecie lubiła jeździć na wielbłądzie, otrzymała obietnicę od ojca, że dostanie osobnego, garbatego wierzchowca, na którym wraz z panią Olivier albo z Dinah, a czasem i ze Stasiem, będzie brała udział we wspólnych wycieczkach w bliższe okolice pustyni i do Karoun. Stasiowi przyrzekł pan Tarkowski, że pozwoli mu kiedy nocą pójść na wilki — i że jeżeli przyniesie dobre świadectwo szkolne, to dostanie prawdziwy angielski sztucer i wszelkie potrzebne dla myśliwego przybory. Ponieważ Staś pewny był cenzury, więc od razu zaczął uważać się za posiadacza sztucera i obiecywał sobie dokonać z nim rozmaitych zdumiewających i wiekopomnych czynów.\\r\\n\\r\\nNa takich projektach i rozmowach zeszedł uszczęśliwionym dzieciom obiad. Stosunkowo najmniej zapału okazywała do zamierzonej podróży pani Olivier, której nie chciało się ruszać z wygodnej willi w Port-Saidzie i którą przestraszała myśl zamieszkania przez kilka tygodni w namiocie, a zwłaszcza zamiar wycieczek na wielbłądach. Zdarzyło się jej już kilkakrotnie próbować podobnej jazdy, jak to zwykle robią przez ciekawość wszyscy Europejczycy zamieszkali w Egipcie, i zawsze te próby wypadały niepomyślnie. Raz wielbłąd podniósł się za wcześnie, gdy jeszcze nie zasiadła się dobrze na siodle, i skutkiem tego stoczyła się przez jego grzbiet na ziemię. Innym razem nie należący do lekkonośnych dromader utrząsł ją tak, że przez dwa dni nie mogła przyjść do siebie, słowem, o ile Nel po dwu lub trzech przejażdżkach, na które pozwolił pan Rawlison, zapewniała, że nie ma nic rozkoszniejszego na świecie, o tyle pani Olivier zostały przykre wspomnienia. Mówiła, że to jest dobre dla Arabów albo dla takiej kruszynki jak Nel, która nie więcej się utrzęsie niż mucha, która by siadła na garbie wielbłąda, ale nie dla osób poważnych i niezbyt lekkich, a zarazem mających pewną skłonność do nieznośnej choroby morskiej. Lecz co do Medinet-el-Fajum miała i inne obawy. Oto w Port-Saidzie, zarówno jak w Aleksandrii, Kairze i całym Egipcie, nie mówiono o niczym więcej, tylko o powstaniu Mahdiego i okrucieństwach derwiszów. Pani Olivier nie wiedząc dokładnie, gdzie leży Medinet, zaniepokoiła się, czy to nie będzie zbyt blisko od mahdystów, i wreszcie poczęła wypytywać o to pana Rawlisona.\\r\\n\\r\\nLecz on uśmiechnął się tylko i rzekł:\\r\\n\\r\\n— Mahdi oblega w tej chwili Chartum, w którym broni się jenerał Gordon. Czy pani wie, jak daleko z Medinet do Chartumu?\\r\\n\\r\\n— Nie mam o tym żadnego pojęcia.\\r\\n\\r\\n— Tak mniej więcej jak stąd do Sycylii — objaśnił pan Tarkowski.\\r\\n\\r\\n— Mniej więcej — potwierdził Staś. — Chartum leży tam, gdzie Nil Biały i Niebieski schodzą się i tworzą jedną rzekę. Dzieli nas od niego ogromna przestrzeń Egiptu i cała Nubia.\\r\\n\\r\\nNastępnie chciał dodać, że choćby Medinet leżało bliżej od krajów zajętych przez powstanie, to przecie on tam będzie ze swoim sztucerem, ale przypomniawszy sobie, że za podobne przechwałki dostał już nieraz burę od ojca — umilkł.\\r\\n\\r\\nStarsi panowie poczęli jednak rozmawiać o Mahdim i o powstaniu, była to bowiem najważniejsza dotycząca Egiptu sprawa. Wiadomości spod Chartumu były złe. Dzikie hordy oblegały już miasto od półtora miesiąca; rządy egipski i angielski działały powolnie. Odsiecz zaledwie wyruszyła i obawiano się powszechnie, że mimo sławy, męstwa i zdolności Gordona ważne to miasto wpadnie w ręce barbarzyńców. Tego zdania był i pan Tarkowski, który podejrzewał, że Anglia życzy sobie w duszy, by Mahdi odebrał Sudan Egiptowi po to, by później odebrać go Mahdiemu i uczynić z tej ogromnej krainy posiadłość angielską. Nie podzielił się jednak pan Tarkowski tymi podejrzeniami z panem Rawlisonem nie chcąc urażać jego uczuć patriotycznych.\\r\\n\\r\\nPod koniec obiadu Staś jął wypytywać, dlaczego rząd egipski zabrał wszystkie kraje leżące na południe od Nubii, a mianowicie Kordofan, Darfur i Sudan aż do Albert-Nianza — i pozbawił tamtejszych mieszkańców wolności. Pan Rawlison postanowił mu to wytłumaczyć: z tej przyczyny, że wszystko, co czynił rząd egipski, to czynił z polecenia Anglii, która rozciągnęła nad Egiptem protektorat i w rzeczywistości rządziła nim, jak sama chciała.\\r\\n\\r\\n— Rząd egipski nie zabrał tam nikomu wolności — rzekł — ale ją setkom tysięcy, a może i milionom ludzi przywrócił. W Kordofanie, w Darfurze i w Sudanie nie było w ostatnich czasach żadnych państw niezależnych. Zaledwie tu i ówdzie jakiś mały władca rościł prawo do niektórych ziem i zagarniał je wbrew woli ich mieszkańców, przemocą. Przeważnie jednak były one zamieszkałe przez niezawisłe pokolenia Arabo-Murzynów, to jest przez ludzi mających w sobie krew obu tych ras. Pokolenia te żyły w ustawicznej wojnie. Napadły na siebie wzajem i zabierały sobie konie, wielbłądy, bydło rogate i przede wszystkim niewolników. Popełniano przy tym wiele okrucieństw. Ale najgorsi byli kupcy polujący na kość słoniową i niewolników. Utworzyli oni jakby osobną klasę ludzi, do której należeli wszyscy niemal naczelnicy pokoleń i zamożniejsi kupcy. Ci czynili zbrojne wyprawy daleko w głąb Afryki, grabiąc wszędy kły słoniowe i chwytając tysiące ludzi: mężczyzn, kobiet i dzieci. Niszczyli przy tym wsie i osady, pustoszyli pola, przelewali rzeki krwi i zabijali bez litości wszystkich opornych. Południowe strony Sudanu, Darfuru i Kordofanu oraz kraje nad górnym Nilem aż po jeziora — wyludniły się w niektórych okolicach prawie zupełnie. Lecz bandy arabskie zapuszczały się coraz dalej, tak że cała środkowa Afryka stała się ziemią łez i krwi. Otóż Anglia, która, jak ci wiadomo, ściga po całym świecie handlarzy niewolników, zgodziła się na to, by rząd egipski zajął Kordofan, Darfur i Sudan, był to bowiem jedyny sposób zmuszenia tych grabieżców do porzucenia tego obrzydliwego handlu i jedyny sposób utrzymania ich w ryzach. Nieszczęśliwi Murzyni odetchnęli, napady i grabieże ustały, a ludzie poczęli żyć pod jakim takim prawem. Ale oczywiście taki stan rzeczy nie podobał się handlarzom, więc gdy znalazł się między nimi Mohammed-Achmed, zwany dziś Mahdim, który począł głosić wojnę świętą pod pozorem, że w Egipcie upada prawdziwa wiara Mahometa, wszyscy rzucili się jak jeden człowiek do broni. I oto rozpaliła się ta okropna wojna, która, przynajmniej dotychczas, bardzo źle idzie Egipcjanom. Mahdi pobił we wszystkich bitwach wojska rządowe, zajął Kordofan, Darfur, Sudan; hordy jego oblegają obecnie Chartum i zapuszczają się na północ aż do granic Nubii.\\r\\n\\r\\n— A czy mogą dojść aż do Egiptu? — zapytał Staś.\\r\\n\\r\\n— Nie — odpowiedział pan Rawlison. — Mahdi zapowiada wprawdzie, że zawojuje cały świat, ale jest to dziki człowiek, który o niczym nie ma pojęcia. Egiptu nie zajmie nigdy, gdyż nie pozwoliłaby na to Anglia.\\r\\n\\r\\n— Jeśli jednak wojska egipskie zostaną zupełnie zniesione?\\r\\n\\r\\n— Wówczas wystąpią wojska angielskie, których nie zwyciężył nigdy nikt.\\r\\n\\r\\n— A dlaczego Anglia pozwoliła Mahdiemu zająć tyle krajów?\\r\\n\\r\\n— Skąd wiesz, że pozwoliła — odpowiedział pan Rawlison. — Anglia nie śpieszy się nigdy, albowiem jest wieczna.\\r\\n\\r\\nDalszą rozmowę przerwał służący Murzyn, który oznajmił, że przyszła Fatma Smainowa i błaga o posłuchanie.\\r\\n\\r\\nKobiety na Wschodzie zajmują się sprawami prawie wyłącznie domowymi i rzadko nawet wychodzą z haremów. Tylko uboższe udają się na targi lub pracują w polach, jak to czynią żony fellachów, to jest wieśniaków egipskich. Ale i te przesłaniają wówczas twarze. Jakkolwiek w Sudanie, z którego pochodziła Fatma, zwyczaj ten nie bywa przestrzegany i jakkolwiek przychodziła ona już poprzednio do biura pana Rawlisona, jednakże przyjście jej, zwłaszcza o tak późnej porze i do prywatnego domu, wywołało pewne zdziwienie.\\r\\n\\r\\n— Dowiemy się czegoś nowego o Smainie — rzekł pan Tarkowski.\\r\\n\\r\\n— Tak — odpowiedział pan Rawlison dając zarazem znać służącemu, aby wprowadził Fatmę.\\r\\n\\r\\nJakoż po chwili weszła wysoka, młoda Sudanka, z twarzą zupełnie nie osłoniętą, o bardzo ciemnej cerze i przepięknych, lubo dzikich i trochę złowrogich oczach. Wszedłszy padła zaraz na twarz, a gdy pan Rawlison kazał jej wstać, podniosła się, ale pozostała na klęczkach.\\r\\n\\r\\n— Sidi — rzekła — niech Allach błogosławi ciebie, twoje potomstwo, twój dom i twoje trzody!\\r\\n\\r\\n— Czego żądasz? — zapytał inżynier.\\r\\n\\r\\n— Miłosierdzia, ratunku i pomocy w nieszczęściu, o panie! Oto jestem uwięziona w Port-Saidzie i zatrata wisi nade mną i nad mymi dziećmi.\\r\\n\\r\\n— Mówisz, żeś uwięziona, a przecież mogłaś tu przyjść, a do tego w nocy.\\r\\n\\r\\n— Odprowadzili mnie tu zabliowie, którzy we dnie i w nocy pilnują mego domu, i wiem, że mają rozkaz poucinać nam wkrótce głowy.\\r\\n\\r\\n— Mów jak niewiasta roztropna — odpowiedział wzruszając ramionami pan Rawlison. — Jesteś nie w Sudanie, ale w Egipcie, gdzie nie zabijają nikogo bez sądu, więc możesz być pewna, że włos nie spadnie z głowy ani tobie, ani twym dzieciom.\\r\\n\\r\\nLecz ona poczęła go błagać, by wstawił się za nią jeszcze raz do rządu, wyjednał jej pozwolenie na wyjazd do Smarna: „Anglicy tak wielcy jak ty, panie (mówiła), wszystko mogą. Rząd w Kairze myśli, że Smain zdradził, a to jest nieprawda! Byli u mnie wczoraj kupcy arabscy, którzy przyjechali z Souakimu, a przedtem kupowali gumę i kość słoniową w Sudanie, i donieśli mi, że Smain leży chory w El-Faszer i wzywa mnie wraz z dziećmi do siebie, by je pobłogosławić…”\\r\\n\\r\\n— Wszystko to jest twój wymysł, Fatmo — przerwał pan Rawlison.\\r\\n\\r\\nLecz ona zaczęła zaklinać się na Allacha, że mówi prawdę, a następnie mówiła, iż jeśli Smain wyzdrowieje — to wykupi niezawodnie wszystkich jeńców chrześcijańskich, jeśli zaś umrze, to ona, jako krewna wodza derwiszów, łatwo znajdzie do niego przystęp i uzyska, co zechce. Niech jej tylko pozwolą jechać, albowiem serce w jej piersiach skowyczy z tęsknoty za mężem. Co ona, nieszczęsna niewiasta, zawiniła rządowi i chedywowi? Czy to jej wina i czy może za to odpowiadać, że ma nieszczęście być krewną derwisza Mohammeda-Achmeda?\\r\\n\\r\\nFatma nie śmiała wobec „Anglików” nazwać swego krewnego Mahdim, ponieważ znaczy to: odkupiciel świata — wiedziała zaś, że rząd egipski uważa go za buntownika i oszusta. Ale bijąc wciąż czołem i wzywając niebo na świadectwo swej niewinności i niedoli, poczęła płakać i zarazem wyć żałośnie, jak czynią na Wschodzie niewiasty po stracie mężów lub synów. Następnie rzuciła się znowu twarzą na ziemię, a raczej na dywan, którym przykryta była posadzka — i czekała w milczeniu.\\r\\n\\r\\nNel, której chciało się trochę spać pod koniec obiadu, rozbudziła się zupełnie, a mając poczciwe serduszko chwyciła rękę ojca i całując ją raz po raz, poczęła prosić za Fatmą:\\r\\n\\r\\n— Niech jej tatuś pomoże! — niech jej pomoże!\\r\\n\\r\\nFatma zaś, rozumiejąc widocznie po angielsku, ozwała się wśród łkań, nie odrywając twarzy od dywanu:\\r\\n\\r\\n— Niech cię Allach błogosławi, kwiatku rajski, rozkoszy Omaja, gwiazdko bez zmazy!\\r\\n\\r\\nJakkolwiek Staś był w duszy bardzo zawzięty na mahdystów, jednakże wzruszył się także prośbą i bólem Fatmy. Przy tym Nel wstawiała się za nią, a on ostatecznie zawsze chciał tego, czego chciała Nel — więc po chwili ozwał się niby do siebie, ale tak, by słyszeli go wszyscy:\\r\\n\\r\\n— Ja, gdybym był rządem, pozwoliłbym Fatmie odjechać.\\r\\n\\r\\n— Ale ponieważ nie jesteś rządem — odpowiedział mu pan Tarkowski — lepiej zrobisz nie wdając się w to, co do ciebie nie należy.\\r\\n\\r\\nPan Rawlison miał również litościwą duszę i odczuwał położenie Fatmy, ale uderzyły go w jej słowach rozmaite rzeczy, które wydały mu się prostym kłamstwem. Mając prawie codzienne stosunki z komorą w Izmaili wiedział dobrze, że żadne nowe ładunki gumy ani kości słoniowej nie przechodziły w ostatnich czasach przez kanał. Handel tymi towarami ustał prawie zupełnie. Kupcy arabscy nie mogli też wracać z leżącego w Sudanie miasta El-Faszer, gdyż mahdyści w ogóle z początku nie dopuszczali do siebie kupców, a tych, których mogli złapać, rabowali i zatrzymywali w niewoli. Było to też rzeczą niemal pewną, że opowiadanie o chorobie Smaina jest kłamstwem.\\r\\n\\r\\nLecz ponieważ oczki Nel patrzyły wciąż błagalnie na tatusia, więc ten nie chcąc zasmucać dziewczynki rzeki po chwili do Fatmy:\\r\\n\\r\\n— Fatmo, pisałem już do rządu na twoją prośbę, ale bez skutku. A teraz słuchaj. Jutro z tym oto mehendysem (inżynierem), którego tu widzisz, wyjeżdżamy do Medinet-el-Fajum; po drodze zatrzymamy się przez jeden dzień w Kairze, albowiem chedyw chce rozmówić się z nami o kanałach prowadzonych od Bahr-Jussef i dać nam co do nich polecenia. W czasie rozmowy postaram się przedstawić mu twoją sprawę i uzyskać dla ciebie jego łaskę. Ale nic więcej uczynić nie mogę i nie przyrzekam.\\r\\n\\r\\nFatma podniosła się i wyciągnąwszy obie ręce na znak dziękczynienia, zawołała:\\r\\n\\r\\n— A więc jestem ocalona!\\r\\n\\r\\n— Nie, Fatmo — odpowiedział pan Rawlison — nie mów o ocaleniu, albowiem powiedziałem ci już, że śmierć nie grozi ani tobie, ani twoim dzieciom. Czy jednak chedyw pozwoli na twój odjazd, nie ręczę, albowiem Smain nie jest chory, ale jest zdrajcą, który zabrawszy rządowe pieniądze nie myśli wcale o wykupieniu jeńców od Mohammeda-Achmeda.\\r\\n\\r\\n— Smain jest niewinny, panie, i leży w El-Faszer — powtórzyła Fatma — a gdyby on sprzeniewierzył się nawet rządowi, to ja przysięgam przed tobą, moim dobroczyńcą, że jeśli pozwolą mi wyjechać, póty będę błagać Mohammeda-Achmeda, póki nie wyproszę waszych jeńców.\\r\\n\\r\\n— A więc dobrze. Obiecuję ci raz jeszcze, że wstawię się za tobą do chedywa.\\r\\n\\r\\nFatma poczęła bić pokłony.\\r\\n\\r\\n— Dzięki ci, sidi! Jesteś nie tylko potężny, ale i sprawiedliwy. A teraz błagam cię jeszcze, abyś pozwolił służyć nam sobie jak niewolnikom.\\r\\n\\r\\n— W Egipcie nikt nie może być niewolnikiem — odpowiedział z uśmiechem pan Rawlison. — Służby mam dosyć, a z twoich usług nie mogę korzystać jeszcze i dlatego, że jak ci powiedziałem, wyjeżdżamy wszyscy do Medinet i może być, że pozostaniemy tam aż do ramazanu.\\r\\n\\r\\n— Wiem, panie, albowiem powiedział mi to dozorca Chadigi, ja zaś, dowiedziawszy się o tym, przyszłam nie tylko błagać cię o pomoc, ale by ci powiedzieć także, że dwaj ludzie z mego pokolenia Dangalów, Idrys i Gebhr, są wielbłądnikami w Medinet i że uderzą przed tobą czołem, gdy tylko przybędziesz, ofiarując na twe rozkazy siebie i swe wielbłądy.\\r\\n\\r\\n— Dobrze, dobrze — odpowiedział dyrektor — ale to sprawa kompanii Cooka, nie moja.\\r\\n\\r\\nFatma ucałowawszy ręce obu inżynierów i dzieci wyszła błogosławiąc szczególniej Nel. Dwaj panowie milczeli przez chwilę, po czym pan Rawlison rzeki:\\r\\n\\r\\n— Biedna kobieta… ale kłamie tak, jak tylko na Wschodzie kłamać umieją — i nawet w jej oświadczeniach wdzięczności brzmi jakaś fałszywa nuta.\\r\\n\\r\\n— Niezawodnie — odpowiedział pan Tarkowski — ale co prawda, to czy Smain zdradził, czy nie zdradził, rząd nie ma prawa zatrzymywać jej w Egipcie, gdyż ona nie może odpowiadać za męża.\\r\\n\\r\\n— Rząd nie pozwala teraz nikomu z Sudańczyków wyjeżdżać bez osobnego pozwolenia do Souakimu i do Nubii, więc zakaz nie dotyka tylko Fatmy. W Egipcie znajduje się wielu, przychodzą tu bowiem dla zarobku, a między nimi jest pewna liczba należących do pokolenia Dangalów, to jest tego, z którego pochodzi Mahdi. Oto na przykład należą do niego, prócz Fatmy, Chadigi i ci dwaj wielbłądnicy w Medinet. Mahdyści nazywają Egipcjan Turkami i prowadzą z nimi wojnę, ale i między tutejszymi Arabami znalazłoby się sporo zwolenników Mahdiego, którzy by chętnie do niego uciekli. Zaliczyć trzeba do nich wszystkich fanatyków, wszystkich dawnych stronników Arabiego paszy i wielu spośród klas najuboższych. Biorą oni za złe rządowi, że poddał się całkiem wpływom angielskim, i twierdzą, że religia na tym cierpi. Bóg wie, ilu uciekło już przez pustynię, omijając zwykłą drogę morską na Souakim, więc rząd dowiedziawszy się, że Fatma chce także zmykać, przykazał ją pilnować. Za nią tylko i za jej dzieci, jako za krewnych samego Mahdiego, może będzie można odzyskać jeńców.\\r\\n\\r\\n— Czy istotnie niższe klasy w Egipcie sprzyjają Mahdiemu?\\r\\n\\r\\n— Mahdi ma zwolenników nawet w wojsku, które może dlatego bije się tak źle.\\r\\n\\r\\n— Ale jakim sposobem Sudańczycy mogą uciekać przez pustynię? Przecie to tysiące mil?\\r\\n\\r\\n— A jednak tą drogą sprowadzono niewolników do Egiptu.\\r\\n\\r\\n— Sądzę, że dzieci Fatmy nie wytrzymałyby takiej podróży.\\r\\n\\r\\n— Chce też ją sobie skrócić i jechać morzem do Souakimu.\\r\\n\\r\\n— W każdym razie biedna kobieta…\\r\\n\\r\\nNa tym skończyła się rozmowa.\\r\\n\\r\\nA w dwanaście godzin później „biedna kobieta” zamknąwszy się starannie w domu z synem dozorcy Chadigiego szeptała mu ze zmarszczonymi brwiami i ponurym spojrzeniem swych pięknych oczu:\\r\\n\\r\\n— Chamisie, synu Chadigiego, oto są pieniądze. Pojedziesz dziś jeszcze do Medinet i oddasz Idrysowi to pismo, które na moją prośbę napisał do niego świątobliwy derwisz Bellali… Dzieci tych mehendysów są dobre, ale jeśli nie uzyskam pozwolenia na wyjazd, to nie ma innego sposobu. Wiem, że mnie nie zdradzisz… Pamiętaj, że ty i twój ojciec pochodzicie także z pokolenia Dangalów, w którym urodził się wielki Mahdi.\\r\\n\\r\\n\\r\\n\\r\\nROZDZIAŁ III\\r\\n\\r\\nObaj inżynierowie wyjechali nazajutrz na noc do Kairu, gdzie mieli odwiedzić rezydenta angielskiego i być na posłuchaniu u wicekróla. Staś obliczał, że może im to zająć dwa dni, i pokazało się, że obliczenia jego były trafne, gdyż trzeciego dnia wieczorem otrzymał od ojca, już z Medinet, następującą depeszę: „Namioty przygotowane. Macie wyruszyć z chwilą rozpoczęcia twoich wakacji. Fatmie daj znać przez Chadigiego, że nie mogliśmy dla niej nic zrobić…” Podobną depeszę otrzymała również pani Olivier, która też zaraz rozpoczęła przy pomocy Murzynki Dinah przygotowania podróżne.\\r\\n\\r\\nSam ich widok rozradował serca dzieci. Lecz nagle zaszedł wypadek, który poplątał wszelkie przewidywania i mógł nawet całkiem powstrzymać wyjazd. Oto w dniu, w którym zaczęły się zimowe wakacje Stasia, a w wigilię wyjazdu, panią Olivier ukąsił podczas jej drzemki popołudniowej w ogrodzie skorpion. Jadowite te stworzenia nie bywają zwykle w Egipcie zbyt niebezpieczne, tym razem jednak ukłucie mogło się stać wyjątkowo zgubnym. Skorpion pełznął po górnym oparciu płóciennego krzesła i ukłuł panią Olivier w szyję, w chwili gdy przycisnęła go głową; że zaś poprzednio cierpiała ona na różę w twarzy, więc zachodziła obawa, że choroba się powtórzy. Wezwano natychmiast lekarza, który przybył jednak dopiero po dwu godzinach, gdyż był zajęty gdzie indziej. Szyja, a nawet i twarz były już opuchnięte, po czym zjawiła się gorączka ze zwykłymi objawami zatrucia. Lekarz oświadczył, że nie może być mowy w tych warunkach o wyjeździe, i kazał chorej położyć się do łóżka — wobec tego dzieciom groziło spędzenie świąt Bożego Narodzenia w domu. Trzeba oddać sprawiedliwość Nel, że w pierwszych zwłaszcza chwilach więcej myślała o cierpieniach swej nauczycielki niż o utraconych przyjemnościach w Medinet. Popłakiwała tylko po kątach na myśl, że nie zobaczy ojca aż po kilku tygodniach. Staś nie przyjął wypadku z taką samą rezygnacją i wyprawił naprzód depeszę, a potem list z zapytaniem, co mają robić.\\r\\n\\r\\nOdpowiedź przyszła po dwu dniach. Pan Rawlison porozumiał się naprzód z doktorem i dowiedziawszy się od niego, że doraźne niebezpieczeństwo jest usunięte i że tylko z obawy odnowienia się róży nie pozwala na wyjazd pani Olivier z Port-Saidu, zapewnił przede wszystkim dozór i opiekę dla niej, a następnie dopiero przesiał dzieciom pozwolenie na podróż wraz z Dinah. Ale ponieważ Dinah, mimo całego przywiązania do Nel, nie umiałaby sobie dać rady na kolejach i w hotelach, przeto przewodnikiem i skarbnikiem w czasie drogi miał być Staś. Łatwo zrozumieć, jak był dumny z tej roli i z jak rycerskim animuszem zaręczał małej Nel, że jej włos z głowy nie spadnie, jakby rzeczywiście droga do Kairu i do Medinet przedstawiała jakiekolwiek trudności lub niebezpieczeństwa.\\r\\n\\r\\nWszystkie przygotowania były już poprzednio ukończone, więc dzieci wyruszyły tego samego dnia kanałem do Izmaili, a z Izmaili koleją do Kairu, gdzie miały przenocować, nazajutrz zaś jechać do Medinet. Opuszczając Izmailę widziały jezioro Timsah, które Staś znał poprzednio, albowiem pan Tarkowski, zapalony w wolnych od zajęć chwilach myśliwy, brał go tam czasem z sobą na ptactwo wodne. Następnie droga szła wzdłuż Wadi-Toumilat, tuż przy kanale słodkiej wody idącym od Nilu do Izmaili i Suezu. Przekopano ten kanał jeszcze przed Sueskim, inaczej bowiem robotnicy pracujący nad wielkim dziełem Lessepsa pozbawieni by byli całkiem wody zdatnej do picia. Ale wykopanie go miało jeszcze i inny pomyślny skutek: oto kraina, która była poprzednio jałową pustynią, zakwitła na nowo, gdy przeszedł przez nią potężny i ożywczy strumień słodkiej wody. Dzieci mogły dostrzec po lewej stronie z okien wagonów szeroki pas zieloności, złożony z łąk, na których pasły się konie, wielbłądy i owce — i z pól uprawnych, mieniących się kukurydzą, prosem, alfalfą i innymi gatunkami roślin pastewnych. Nad brzegiem kanału widać było wszelkiego rodzaju studnie, w kształcie wielkich kół opatrzonych wiadrami lub w kształcie zwykłych żurawi, czerpiące wodę, którą fellachowie rozprowadzali pracowicie po zagonach lub rozwozili beczkami na wózkach ciągnionych przez bawoły. Nad runią zbóż bujały gołębie, a czasem zrywały się całe stada przepiórek. Po brzegach kanału przechadzały się poważnie bociany i żurawie. W dali, nad glinianymi chatami fellachów, wznosiły się jak pióropusze korony palm daktylowych.\\r\\n\\r\\nNatomiast na północ od linii kolejowej ciągnęła się szczera pustynia, ale niepodobna do tej, która leżała po drugiej stronie Kanału Sueskiego. Tamta wyglądała jak równe dno morskie, z którego uciekły wody, a został tylko pomarszczony piasek, tu zaś piaski były bardziej żółte, pousypywane jakby w wielkie kopce pokryte na zboczach kępami szarej roślinności. Między owymi kopcami, które gdzieniegdzie zmieniały się w wysokie wzgórza, leżały obszerne doliny, wśród których od czasu do czasu widać było ciągnące karawany.\\r\\n\\r\\nZ okien wagonu dzieci mogły dojrzeć obładowane wielbłądy idące długim sznurem, jeden za drugim, przez piaszczyste rozłogi. Przed każdym wielbłądem szedł Arab w czarnym płaszczu i białym zawoju na głowie. Małej Nel przypomniały się obrazki z Biblii, które oglądała w domu, przedstawiające Izraelitów wkraczających do Egiptu za czasów Józefa. Były one zupełnie takie same. Na nieszczęście, nie mogła przypatrywać się dobrze karawanom, gdyż przy oknach z tej strony wagonu siedzieli dwaj oficerowie angielscy i zasłaniali jej widok.\\r\\n\\r\\nLecz zaledwie powiedziała to Stasiowi, on zwrócił się z wielce poważną miną do oficerów i rzekł przykładając palec do kapelusza:\\r\\n\\r\\n— Dżentelmeni, czy nie zechcecie zrobić miejsca tej małej miss, która pragnie przypatrywać się wielbłądom?\\r\\n\\r\\nObaj oficerowie przyjęli z taką samą powagą propozycję i jeden z nich nie tylko ustąpił miejsca ciekawej miss, ale podniósł ją i postawił na siedzeniu przy oknie.\\r\\n\\r\\nA Staś rozpoczął wykład:\\r\\n\\r\\n— To jest dawna kraina Goshen, którą faraon oddał Józefowi dla jego braci Izraelitów. Niegdyś, i jeszcze w starożytności, szedł tu kanał wody słodkiej, tak że ten nowy jest tylko przeróbką dawnego. Ale później poszedł w ruinę i kraj stał się pustynią. Teraz ziemia poczyna być znów żyzna.\\r\\n\\r\\n— Skąd to dżentelmenowi wiadomo? — zapytał jeden z oficerów.\\r\\n\\r\\n— W moim wieku takie rzeczy się wie — odrzekł Staś — a prócz tego niedawno profesor Sterling wykładał nam o Wadi-Toumilat.\\r\\n\\r\\nJakkolwiek Staś mówił bardzo biegle po angielsku, jednakże odmienny nieco jego akcent zwrócił uwagę drugiego oficera, który zapytał:\\r\\n\\r\\n— Czy mały dżentelmen nie jest Anglikiem?\\r\\n\\r\\n— Małą jest miss Nel, nad którą ojciec jej powierzył mi w drodze opiekę, a ja nie jestem Anglikiem, lecz Polakiem i synem inżyniera przy kanale.\\r\\n\\r\\nOficer uśmiechnął się słysząc odpowiedź czupurnego chłopaka i rzekł:\\r\\n\\r\\n— Bardzo cenię Polaków. Należę do pułku jazdy, który za czasów Napoleona kilkakrotnie walczył z polskimi ułanami, i tradycja ta stanowi dotychczas jego chwałę i zaszczyt.\\r\\n\\r\\n— Miło mi pana poznać — odpowiedział Staś.\\r\\n\\r\\nI rozmowa poszła dalej łatwo, albowiem oficerowie bawili się widocznie. Pokazało się, że obaj jadą także z Port-Saidu do Kairu dla widzenia się z ambasadorem angielskim i po ostatnie instrukcje co do długiej podróży, która ich niebawem czekała. Młodszy z nich był doktorem wojskowym, ten zaś, który rozmawiał ze Stasiem, kapitan Glen, miał z rozporządzenia swego rządu jechać z Kairu przez Suez do Mombassa i objąć w zarząd cały kraj przyległy do tego portu i ciągnący się aż do nieznanej krainy Samburu. Staś, który z zamiłowaniem czytywał podróże po Afryce, wiedział, że Mombassa leży o kilka stopni za równikiem i że kraje przyległe, jakkolwiek zaliczone już do sfery interesów angielskich, są jeszcze naprawdę mało znane, zupełnie dzikie, pełne słoni, żyraf, nosorożców, bawołów i wszelkiego rodzaju antylop, z którymi wyprawy i wojskowe, i misjonarskie, i kupieckie zawsze się spotykają. Zazdrościł też kapitanowi Glenowi z całej duszy i zapowiedział, że musi go w Mombassa odwiedzić i zapolować z nim na lwy lub bawoły.\\r\\n\\r\\n— Dobrze, ale proszę o odwiedziny z tą małą miss — odpowiedział śmiejąc się kapitan Glen i ukazując na Nel, która w tej chwili odeszła od okna i siadła przy nim.\\r\\n\\r\\n— Miss Rawlison ma ojca — odpowiedział Staś — a ja jestem tylko w drodze jej opiekunem.\\r\\n\\r\\nNa to zwrócił się żywo drugi oficer i zapytał:\\r\\n\\r\\n— Rawlison? — czy nie jeden z dyrektorów kanału i ten, który ma brata w Bombaju?\\r\\n\\r\\n— W Bombaju mieszka mój stryjek — odpowiedziała Nel podnosząc w górę paluszek.\\r\\n\\r\\n— A więc twój stryjek, darling, jest żonaty z moją siostrą. Ja nazywam się Clary. Jesteśmy powinowaci i prawdziwie rad jestem, żem cię spotkał i poznał, mały, kochany ptaszku.\\r\\n\\r\\nI doktor rzeczywiście był rad. Mówił, że zaraz po przybyciu do Port-Saidu rozpytywał się o pana Rawlisona, ale w biurach dyrekcji powiedziano mu, że wyjechał na święta. Wyraził też żal, że statek, którym mają jechać z Glenem do Mombassa, wychodzi z Suezu już za kilka dni, skutkiem czego nie będzie mógł wpaść do Medinet.\\r\\n\\r\\nPolecił tylko Nel pozdrowić ojca i obiecał napisać do niej z Mombassa. Obaj oficerowie zajęli się teraz przeważnie rozmową z Nel, tak że Staś pozostał trochę na boku. Za to na wszystkich stacjach pojawiały się całymi tuzinami mandarynki, świeże daktyle, a nawet i wyborne sorbety. Prócz Stasia i Nel — korzystała z nich także Dinah, która przy wszystkich swych przymiotach oznaczała się niepowszednim łakomstwem.\\r\\n\\r\\nW ten sposób prędko zeszła dzieciom droga do Kairu. Przy pożegnaniu oficerowie ucałowali rączki i główkę Nel i uścisnęli prawicę Stasia, przy czym kapitan Glen, któremu rezolutny chłopiec bardzo się podobał, rzekł na wpół żartem, na wpół naprawdę:\\r\\n\\r\\n— Słuchaj, mój chłopcze! Kto wie, gdzie, kiedy i w jakich okolicznościach możemy się jeszcze spotkać w życiu. Pamiętaj jednak, że zawsze możesz liczyć na moją życzliwość i pomoc.\\r\\n\\r\\n— I wzajemnie! — odpowiedział z pełnym godności ukłonem Staś.\\r\\n\\r\\n\\r\\n\\r\\nROZDZIAŁ IV\\r\\n\\r\\nZarówno pan Tarkowski, jak pan Rawlison, który kochał nad życie swoją małą Nel, ucieszyli się bardzo z przybycia dzieci. Młoda parka powitała też z radością ojców, ale zaraz poczęła się rozglądać po namiotach, które były już zupełnie wewnątrz urządzone i gotowe na przyjęcie miłych gości. Okazało się, że są wspaniałe, podwójne, podbite jedne niebieską, drugie czerwoną flanelą, wyłożone na dole wojłokiem i obszerne jak duże pokoje. Kompania, której chodziło o opinię wysokich urzędników Towarzystwa Kanałowego, dołożyła wszelkich starań, by im było dobrze i wygodnie. Pan Rawlison obawiał się początkowo, czy dłuższy pobyt pod namiotem nie zaszkodzi zdrowiu Nel, i jeśli się na to zgodził, to tylko dlatego, że w razie niepogody zawsze można było przenieść się do hotelu. Teraz jednak rozejrzawszy się dokładnie we wszystkim na miejscu, doszedł do przekonania, że dni i noce spędzane na świeżym powietrzu stokroć będą dla jego jedynaczki korzystniejsze niż przebywanie w zatęchłych pokojach miejscowych hotelików. Sprzyjała temu i prześliczna pogoda. Medinet, czyli El-Medine, otoczone naokół piaszczystymi wzgórzami Pustyni Libijskiej, ma klimat o wiele lepszy od Kairu i nie na próżno zwie się „krainą róż”. Z powodu ochronnego położenia i obfitości wilgoci w powietrzu noce nie bywają tam wcale tak zimne jak w innych częściach Egiptu, nawet położonych daleko dalej na południe. Zima bywa wprost rozkoszna, a od listopada rozpoczyna się właśnie największy rozwój roślinności. Palmy daktylowe, oliwki, których w ogóle jest mało w Egipcie, drzewa figowe, pomarańczowe, mandarynki, olbrzymie rycynusy, granaty i rozmaite inne rośliny południowe pokrywają jednym lasem tę rozkoszną oazę. Ogrody zalane są jakby olbrzymią falą akacyj, bzów i róż, tak że w nocy każdy powiew przynosi upajający ich zapach. Oddycha się tu pełną piersią i „nie chce się umierać”, jak mówią miejscowi mieszkańcy.\\r\\n\\r\\nPodobny klimat ma tylko leżący po drugiej stronie Nilu, lecz znacznie na północ, Heluan, chociaż brak mu tej bujnej roślinności.\\r\\n\\r\\nAle Heluan łączył się dla pana Rawlisona z żałosnym wspomnieniem, tam bowiem umarła matka Nel. Z tego powodu wolał Medinet — i patrząc obecnie na rozjaśnioną twarz dziewczynki obiecywał sobie w duchu zakupić tu w niedługim czasie grunt z ogrodem, wystawić na nim wygodny angielski dom i spędzać w tych błogosławionych stronach wszystkie urlopy, jakie będzie mógł uzyskać, a po ukończeniu służby przy kanale może nawet zamieszkać tu na stałe.\\r\\n\\r\\nByły to jednak plany na daleką przyszłość i nie całkiem jeszcze stanowcze. Tymczasem dzieci kręciły się od chwili przyjazdu wszędzie jak muchy, pragnąc jeszcze przed obiadem obejrzeć wszystkie namioty oraz osły i wielbłądy najęte na miejscu przez Cooka. Pokazało się jednak, że zwierzęta były na odległym pastwisku i że zobaczyć je będzie można dopiero jutro. Natomiast przy namiocie pana Rawlisona Nelly i Staś spostrzegli z przyjemnością Chamisa, syna Chadigiego, swego dobrego znajomego z Port-Saidu. Nie należał on do służby Cooka i pan Rawlison był nawet zdziwiony spotkawszy go w El-Medine, ale ponieważ używał go poprzednio do noszenia narzędzi, przyjął go i teraz jako chłopca do posyłek i wszelkiego rodzaju posług.\\r\\n\\r\\nObiad wieczorny okazał się wyborny, gdyż stary Kopt, pełniący już od lat wielu obowiązki kucharza w kompanii Cooka, chciał popisać się swoją sztuką. Dzieci opowiadały o znajomości, jaką zawarły w czasie drogi z dwoma oficerami, co szczególnie zajęło pana Rawlisona, którego brat Ryszard, żonaty z siostrą doktora Clarego, przebywał rzeczywiście od wielu lat w Indiach. Ponieważ było to małżeństwo bezdzietne, więc ów stryjaszek kochał bardzo swoją małą synowicę, którą znał przeważnie tylko z fotografii — i wypytywał o nią starannie we wszystkich swoich listach. Obu ojców zabawiło również zaproszenie, jakie otrzymał Staś od kapitana Glen do Mombassa. Chłopak brał je zupełnie poważnie i obiecywał sobie stanowczo, że kiedyś musi odwiedzić swego nowego przyjaciela za równikiem. Dopiero pan Tarkowski musiał mu tłumaczyć, że urzędnicy angielscy nigdy nie zostają długo na urzędzie w tej samej miejscowości, a to z powodu zabójczego klimatu Afryki, i że nim on — Staś — dorośnie, kapitan będzie już na dziesiątej z rzędu posadzie albo nie będzie go wcale na świecie.\\r\\n\\r\\nPo obiedzie całe towarzystwo wyszło przed namioty, gdzie służba poustawiała składane krzesła płócienne, a dla starszych panów przygotowała syfony z wodą sodową i brandy. Była już noc, ale nadzwyczaj ciepła, a ponieważ przypadała pełnia księżyca, więc jasno było jak we dnie. Białe mury budynków miejskich, naprzeciw namiotów, świeciły zielono, gwiazdy skrzyły się na niebie, a w powietrzu rozchodził się zapach róż, akacyj i heliotropów. Miasto już spało. W ciszy nocnej słychać było tylko niekiedy donośne głosy żurawi, czapli i flamingów, przelatujących znad Nilu w stronę jeziora Karoun. Nagle jednak rozległo się głębokie, basowe szczekanie psa, które zdziwiło Stasia i Nel, zdawało się bowiem wychodzić z namiotu, którego nie zwiedzili, przeznaczonego na skład siodeł, narzędzi i rozmaitych podróżnych przyborów.\\r\\n\\r\\n— Co to za ogromny musi być pies. Chodźmy go zobaczyć — rzekł Staś.\\r\\n\\r\\nPan Tarkowski począł się śmiać, a pan Rawlison strząsnął popiół z cygara i rzekł, również śmiejąc się.\\r\\n\\r\\n— Well! na nic nie zdało się zamknięcie.\\r\\n\\r\\nPo czym zwrócił się do dzieci:\\r\\n\\r\\n— Jutro — pamiętajcie — jest Wigilia i ten pies miał być niespodzianką przeznaczoną przez pana Tarkowskiego dla Nel, ale ponieważ niespodzianka poczęła szczekać, zmuszony jestem zapowiedzieć ją już dziś.\\r\\n\\r\\nUsłyszawszy to Nel wdrapała się w jednej chwili na kolana pana Tarkowskiego i objęła go za szyję, następnie przeskoczyła na ojcowskie:\\r\\n\\r\\n— Tatusiu, jaka ja jestem szczęśliwa! jaka szczęśliwa!\\r\\n\\r\\nUściskom i pocałunkom nie było końca; wreszcie Nel, znalazłszy się na własnych nogach, poczęła zaglądać w oczy panu Tarkowskiemu:\\r\\n\\r\\n— Mister Tarkowski…\\r\\n\\r\\n— Co, Nel?\\r\\n\\r\\n— Bo jeśli ja już wiem, że on tam jest, to czy ja mogę go dziś zobaczyć?\\r\\n\\r\\n— Wiedziałem — zawołał z udanym oburzeniem pan Rawlison — że ta mała mucha nie poprzestanie na samej nowinie.\\r\\n\\r\\nA pan Tarkowski zwrócił się do syna Chadigiego i rzekł:\\r\\n\\r\\n— Chamisie, przyprowadź psa.\\r\\n\\r\\nMłody Sudańczyk zniknął za namiotem kuchennym i po chwili ukazał się znów prowadząc olbrzymie zwierzę za obrożę.\\r\\n\\r\\nA Nel aż się cofnęła.\\r\\n\\r\\n— Oj! — zawołała chwytając ojca za rękę.\\r\\n\\r\\nStaś natomiast wpadł w zapał:\\r\\n\\r\\n— Ależ to lew, nie pies!\\r\\n\\r\\n— Nazywa się Saba (lew) — odpowiedział pan Tarkowski. — Należy on do rasy mastyfów, to zaś są największe psy na świecie. Ten ma dopiero dwa lata, ale istotnie jest ogromny. Nie bój się, Nel, gdyż łagodny jest jak baranek. Tylko śmiało! Puść go, Chamisie.\\r\\n\\r\\nChamis puścił obrożę, za którą przytrzymywał brytana, a ów poczuwszy, że jest wolny, począł machać ogonem, łasić się do pana Tarkowskiego, z którym poznał się już dobrze poprzednio, i poszczekiwać z radości.\\r\\n\\r\\nDzieci patrzyły z podziwem przy blasku księżyca na jego potężny okrągły łeb ze zwieszonymi wargami, na grube łapy, na potężną postać przypominającą naprawdę postać lwa płowożółtą maścią całego ciała. Nic podobnego nie widziały dotąd w życiu.\\r\\n\\r\\n— Z takim psem można by bezpiecznie przejść Afrykę — zawołał Staś.\\r\\n\\r\\n— Spytaj się go, czyby potrafił zaaportować nosorożca — rzekł pan Tarkowski.\\r\\n\\r\\nSaba nie mógłby wprawdzie odpowiedzieć na to pytanie, ale natomiast machał ogonem coraz weselej i garnął się do ludzi tak serdecznie, że Nel od razu przestała się go bać i poczęła go głaskać po głowie.\\r\\n\\r\\n— Saba, miły, kochany Saba.\\r\\n\\r\\nPan Rawlison pochylił się nad nim, podniósł jego łeb ku twarzyczce dziewczynki i rzekł:\\r\\n\\r\\n— Saba, przypatrz się tej panience. Oto twoja pani! Masz jej słuchać i strzec — rozumiesz?\\r\\n\\r\\n— Wow! — ozwał się na to basem Saba, jakby rzeczywiście zrozumiał, o co chodzi.\\r\\n\\r\\nI zrozumiał nawet lepiej, niż można się było spodziewać, gdyż korzystając z tego, że głowa jego znajdowała się prawie na wysokości twarzy dziewczynki, polizał na znak hołdu swym szerokim ozorem jej nosek i policzki.\\r\\n\\r\\nWywołało to powszechny wybuch śmiechu. Nel musiała pójść do namiotu, by się umyć. Wróciwszy po kwadransie czasu ujrzała Sabę z łapami założonymi na ramiona Stasia, który uginał się pod tym ciężarem. Pies przewyższał go o głowę.\\r\\n\\r\\nNadchodził czas spoczynku, ale mała uprosiła sobie jeszcze pół godziny zabawy, by zapoznać się lepiej z nowym przyjacielem. Jakoż poznanie poszło tak łatwo, że pan Tarkowski posadził ją wkrótce po damsku na jego grzbiecie i podtrzymując ją, z obawy, by nie spadła, kazał Stasiowi prowadzić psa za obrożę. Ujechała tak kilkanaście kroków, po czym próbował i Staś dosiąść osobliwego wierzchowca, ale ów siadł wówczas na tylnych łapach, tak że Staś znalazł się niespodzianie na piasku koło ogona.\\r\\n\\r\\nDzieci miały już udać się na spoczynek, gdy z dala, na oświeconym przez księżyc rynku, ukazały się dwie białe postacie zdążające ku namiotom.\\r\\n\\r\\nŁagodny dotychczas Saba począł warczeć głucho i groźnie, tak że Chamis na rozkaz pana Rawlisona musiał go znów chwycić za obrożę, a tymczasem dwaj ludzie, przybrani w białe burnusy, stanęli przed namiotami.\\r\\n\\r\\n— A kto tam? — zapytał pan Tarkowski.\\r\\n\\r\\n— Przewodnicy wielbłądów — ozwał się jeden z przybyłych.\\r\\n\\r\\n— Ach! to Idrys i Gebhr? Czego chcecie?\\r\\n\\r\\n— Przyszliśmy spytać, czy nie będziemy potrzebni na jutro?\\r\\n\\r\\n— Nie. Jutro i pojutrze są wielkie święta, w czasie których nie godzi nam się robić wycieczek. Przyjdźcie pojutrze rano.\\r\\n\\r\\n— Dziękujemy, efendi.\\r\\n\\r\\n— A wielbłądy macie dobre? — zapytał pan Rawlison.\\r\\n\\r\\n— Bismillach! — odpowiedział Idrys — prawdziwe hegin (wierzchowe) o tłustych garbach i łagodne jak ha'-ga (owce). Inaczej Cook nie byłby nas najął.\\r\\n\\r\\n— Nie trzęsą nadto?\\r\\n\\r\\n— Można, panie, położyć garść fasoli na grzbiecie każdego z nich i żadne ziarnko nie spadnie w najszybszym biegu.\\r\\n\\r\\n— Jak przesadzać, to już po arabsku — rzekł śmiejąc się pan Tarkowski.\\r\\n\\r\\n— Albo po sudańsku — dodał pan Rawlison.\\r\\n\\r\\nTymczasem Idrys i Gebhr stali wciąż jak dwie białe kolumny, przypatrując się pilnie Stasiowi i Nel. Księżyc oświecał ich bardzo ciemne twarze, które przy jego blasku wyglądały jakby wykute z brązu. Białka ich oczu połyskiwały zielonawo spod turbanów.\\r\\n\\r\\n— Dobranoc wam! — rzekł pan Rawlison.\\r\\n\\r\\n— Niech Allach czuwa nad wami, efendi, w nocy i we dnie.\\r\\n\\r\\nTo rzekłszy skłonili się i odeszli. Przeprowadzało ich głuche, podobne do dalekiego grzmotu warczenie Saby, któremu dwaj Sudańczycy nie podobali się widocznie.\\r\\n\\r\\n\\r\\n\\r\\nROZDZIAŁ V\\r\\n\\r\\nPrzez następne dni nie było żadnych wycieczek. Natomiast wieczorem w Wigilię, gdy na niebie pokazała się pierwsza gwiazda, w namiocie pana Rawlisona zajaśniało setkami świeczek drzewko przeznaczone dla Nel. Choinkę zastępowała wprawdzie tuja wycięta w jednym z ogrodów El-Medine, niemniej jednak Nel znalazła między jej gałązkami mnóstwo łakoci i wspaniałą lalkę, którą ojciec sprowadził dla niej z Kairu, a Staś swój upragniony sztucer angielski. Od ojca dostał przy tym ładunki, rozmaite przybory myśliwskie i siodło do konnej jazdy. Nel nie posiadała się ze szczęścia, a Staś, lubo sądził, że kto posiada prawdziwy sztucer, powinien posiadać i odpowiednią powagę, nie mógł jednak wytrzymać — i wybrawszy chwilę, w której koło namiotu było pusto — obszedł go wokoło na rękach. Sztukę tę, uprawianą mocno w szkole w Port-Saidzie, posiadał w zadziwiającym stopniu i nieraz bawił nią Nel, która zresztą zazdrościła mu jej szczerze.\\r\\n\\r\\nWigilia i pierwsze święto spłynęły dzieciom częścią na nabożeństwie, częścią na rozpatrywaniu darów, jakie otrzymały, i na tresurze Saby. Nowy przyjaciel okazywał się pojętny nad wszelkie oczekiwanie. Zaraz pierwszego dnia nauczył się podawać łapę, aportować chustki do nosa, których jednak nie oddawał bez oporu — i zrozumiał, że obmywanie ozorem twarzy Nel nie jest rzeczą godną psa-dżentelmena. Nel trzymając palec na nosku udzielała mu rozmaitych nauk, on zaś potakując ruchami ogona dawał w ten sposób do poznania, że słucha z należytą uwagą i bierze je do serca. Podczas przechadzek po piaszczystym placu miejskim sława Saby w Medinet rosła z każdą godziną, a nawet, jak każda sława, zaczynała mieć przykrą stronę, ściągała bowiem całe zastępy dzieciaków arabskich. Z początku trzymały się one z daleka, następnie jednak ośmielone łagodnością „potwora” zbliżały się coraz bardziej, a w końcu obsiadały namioty, tak że nikt nie mógł poruszać się swobodnie. Nadto, ponieważ każdy dzieciak arabski ssie od rana do nocy trzcinę cukrową, przeto za dziećmi ciągną zawsze legiony much, które, uprzykrzone same przez się, bywają i niebezpieczne, roznoszą bowiem zarazki egipskiego zapalenia oczu. Służba usiłowała z tego powodu dzieci rozpędzać, ale Nel występowała w ich obronie, a co więcej, rozdawała najmłodszym helou, to jest słodycze, co zjednywało jej wielką ich miłość, ale oczywiście powiększało ich zastępy.\\r\\n\\r\\nPo trzech dniach zaczęły się wspólne wycieczki, częścią wąskotorowymi kolejkami, których dużo nabudowali w Medinet-el-Fajum Anglicy, częścią na osłach, a czasem i na wielbłądach. Pokazało się, że w pochwałach oddawanych tym zwierzętom przez Idrysa było wprawdzie wiele przesady, bo nie tylko fasoli, ale i ludziom niełatwo było utrzymać się na siodłach, lecz była też prawda. Wielbłądy należały oczywiście do rodzaju hegin, to jest wierzchowych, a że karmiono je dobrze durrą (kukurydzą miejscową lub syryjską), więc garby miały tłuste i okazywały się tak ochocze do biegu, że trzeba je było powstrzymywać. Sudańczycy Idrys i Gebhr zjednali sobie, mimo dzikiego połysku ich oczu, ufność i serca towarzystwa, a to przez wielką usłużność i nadzwyczajną troskliwość o Nel. Gebhr miał zawsze okrutny i trochę zwierzęcy wyraz twarzy, ale Idrys zmiarkowawszy prędko, że ta mała osóbka jest okiem w głowie całego towarzystwa, oświadczał przy każdej sposobności, że chodzi mu o nią więcej niż o „własną duszę”. Pan Rawlison domyślał się wprawdzie, że przez Nel chce Idrys trafić do jego kieszeni, ale mniemając zarazem, że nie ma na świecie człowieka, który by nie musiał pokochać jego jedynaczki, był mu jednakże wdzięczny i nie żałował „bakszyszów”.\\r\\n\\r\\nW ciągu pięciu dni towarzystwo zwiedziło leżące blisko miasta ruiny starożytnego Krokodilopolis, gdzie Egipcjanie czcili niegdyś bożka zwanego Sebak, który miał postać ludzką, a głowę krokodyla. Następna wycieczka była do piramidy Hanara i do szczątków Labiryntu, najdłuższa zaś i cała na wielbłądach - do jeziora Karoun. Północny brzeg jego jest szczerą pustynią, na której prócz ruin dawnych miast egipskich nie ma żadnego śladu życia. Natomiast na południe ciągnie się kraj żyzny, wspaniały, a same brzegi, porośnięte wrzosem i trzciną, roją się od pelikanów, czerwonaków, czapli, dzikich gęsi i kaczek. Tam dopiero Staś znalazł sposobność popisania się celnością swych strzałów. Zarówno ze zwykłej strzelby, jak i popisowe ze sztucera były tak nadzwyczajne, że po każdym dawało się słyszeć zdumione cmokanie Idrysa i wioślarzy arabskich, a spadającym w wodę ptakom towarzyszyły stale okrzyki: Bismillach i Maszallach!\\r\\n\\r\\nArabowie zapewniali, że na przeciwległym brzegu „pustynnym” jest dużo wilków i hien i że podrzuciwszy wśród osypisk padlinę owcy można prawie na pewno przyjść do strzału. Wskutek tych zapewnień pan Tarkowski i Staś spędzili dwie noce na pustyni, przy ruinach Dine. Ale pierwszą owcę ukradli zaraz po odejściu strzelców Beduini, druga zaś zwabiła tylko kulawego szakala, którego położył Staś. Dalsze polowania musiały być odłożone, gdyż dla obu inżynierów nadszedł czas wyjazdu na rewizję robót wodnych prowadzonych przy Bahr-Jussef, koło El-Lahum, na południowy wschód od Medinet.\\r\\n\\r\\nPan Rawlison czekał tylko na przybycie pani Oliwier. Na nieszczęście, zamiast niej przyszedł list od lekarza donoszący, że dawna róża na twarzy odnowiła się po ukąszeniu i że chora przez czas dłuższy nie będzie mogła wyjechać z Port-Saidu. Położenie stało się istotnie kłopotliwe. Zabierać z sobą dzieci, starą Dinah, namioty i całą służbę było niepodobna, choćby z tej przyczyny, że inżynierowie mieli być dziś tu, jutro tam, a mogli otrzymać polecenie dotarcia aż do wielkiego Kanału Ibrahima. Wobec tego, po krótkiej naradzie, postanowił pan Rawlison zostawić Nel pod opieką starej Dinah i Stasia oraz ajenta konsularnego włoskiego i miejscowego mudira (gubernatora), z którym się poprzednio poznał. Obiecał też Nel, której żal było rozstawać się z ojcem, że ze wszystkich bliższych miejscowości obaj z panem Tarkowskim będą wpadali do Medinet albo jeśli znajdzie się co godnego widzenia, wzywali dzieci do siebie.\\r\\n\\r\\n— Bierzemy z sobą Chamisa — mówił — którego w danym razie po was przyślemy. Dinah niech zawsze towarzyszy Nel, ale ponieważ Nel robi z nią wszystko, co jej się podoba, więc ty, Stasiu, czuwaj nad obiema.\\r\\n\\r\\n— Może pan być pewny — odpowiedział Staś — że będę pilnował Nel tak jak rodzonej siostry. Ona ma Sabę, a ja sztucer, więc niech kto spróbuje ją pokrzywdzić…\\r\\n\\r\\n— Nie o to chodzi — rzekł pan Rawlison. — Saba i sztucer nie będą wam z pewnością potrzebne. Ty bądź tak dobry i chroń ją tylko od zmęczenia, a zarazem uważaj, by się nie przeziębiła. Prosiłem konsula, aby w razie gdyby się czuła niezdrowa, wezwał zaraz z Kairu doktora. Chamisa będziemy tu przysyłali po wiadomości jak najczęściej. Mudir będzie was także odwiedzał. Spodziewam się przy tym, że nasza nieobecność nie potrwa nigdy długo.\\r\\n\\r\\nPan Tarkowski nie szczędził także Stasiowi przestróg. Mówił mu, że Nel nie potrzebuje jego obrony, gdyż w Medinet jak również w całej prowincji El-Fajum nie ma ani dzikich ludzi, ani dzikich zwierząt. Myśleć o czymś podobnym byłoby rzeczą śmieszną i niegodną chłopca, który kończy niedługo rok czternasty. Więc ma być tylko troskliwy i uważny, nie przedsiębrać na własną rękę, a tym bardziej razem z Nel, żadnych wypraw, zwłaszcza zaś na wielbłądach, na których jazda bądź co bądź zawsze męczy.\\r\\n\\r\\nLecz Nel słysząc to zrobiła tak smutną minkę, że pan Tarkowski musiał ją uspokajać.\\r\\n\\r\\n— Owszem — rzekł głaszcząc jej czuprynkę — będziecie jeździli na wielbłądach, ale przy nas albo ku nam, jeśli przyślemy po was Chamisa.\\r\\n\\r\\n— A samym nam nie wolno robić żadnych wycieczek, choćby tycich, tyciutkich? — pytała dziewczynka.\\r\\n\\r\\nI poczęła pokazywać na paluszku, o jak małe wycieczki jej chodzi. Tatusiowie w końcu przystali z warunkiem, że będą się odbywały na osłach, nie na wielbłądach — i nie do ruin, gdzie łatwo wpaść w jaką dziurę, ale po drogach na pobliskie pola i ku ogrodom położonym za miastem. Dragoman wraz z inną służbą Cooka miał dzieciom zawsze towarzyszyć.\\r\\n\\r\\nPo czym obaj starsi panowie wyjechali, ale wyjechali blisko, do Hamaret-el-Makta, tak że po dziesięciu godzinach wrócili na noc do Medinet. Powtarzało się to przez kilka dni z rzędu, póki nie zwiedzili robót najbliższych. Potem, gdy prace ich objęły dalsze, ale niezbyt jeszcze odległe okolice, przyjeżdżał w nocy Chamis i wczesnym rankiem zabierał Stasia i Nel do tych miasteczek, w których ojcowie chcieli im coś ciekawego pokazać. Dzieci spędzały większą część dnia z tatusiami, a pod zachód słońca wracały do Medinet, do namiotów. Bywały jednak dni, w których Chamis nie przyjeżdżał, i wówczas Nel, pomimo towarzystwa Stasia i Saby, w którym odkrywała coraz nowe przymioty, wyglądała z utęsknieniem posłańca. W ten sposób upłynął czas aż do święta Trzech Króli, na które obaj inżynierowie powrócili do Medinet.\\r\\n\\r\\nW dwa dni później wyjechali jednak znowu, zapowiedziawszy, że wyjeżdżają tym razem na dłużej i że prawdopodobnie dotrą aż do Beni-Suef, a stamtąd do El-Fachen, gdzie zaczyna się kanał tegoż nazwiska, idący daleko na południe wzdłuż Nilu.\\r\\n\\r\\nWielkie też było zdziwienie dzieci, gdy trzeciego dnia koło jedenastej rano Chamis pojawił się w Medinet. Spotkał go pierwszy Staś, który poszedł na pastwisko przypatrywać się wielbłądom. Chamis rozmawiał z Idrysem i powiedział tylko tyle Stasiowi, że przyjechał po niego i po Nel i że natychmiast przyjdzie do namiotów oznajmić, dokąd z polecenia starszych panów mają wyruszyć. Chłopiec poleciał zaraz z dobrą nowiną do Nel, którą zastał bawiącą się z Sabą przed namiotem.\\r\\n\\r\\n— Wiesz! jest Chamis! — zawołał już z daleka.\\r\\n\\r\\nA Nel poczęła zaraz podskakiwać trzymając obie nóżki razem, jak czynią dziewczynki skaczące przez sznur.\\r\\n\\r\\n— Pojedziemy! pojedziemy!\\r\\n\\r\\n— Tak, pojedziemy, i daleko.\\r\\n\\r\\n— A dokąd? — spytała rozgarniając rączkami czuprynę, która jej spadła na oczy.\\r\\n\\r\\n— Nie wiem. Chamis powiedział, że za chwilę tu przyjdzie i powie.\\r\\n\\r\\n— To skąd wiesz, że daleko?\\r\\n\\r\\n— Bo słyszałem, jak Idrys mówił, że on i Gebhr ruszą z wielbłądami natychmiast. To znaczy, że pojedziemy koleją i zastaniemy wielbłądy tam, gdzie będą tatusiowie, a stamtąd będziemy robili jakieś wycieczki.\\r\\n\\r\\nCzupryna z powodu ciągłych podskoków pokryła znów nie tylko oczy, ale całą twarz Nel, a nóżki jej odbijały się tak od ziemi, jakby były z kauczuku.\\r\\n\\r\\nW kwadrans później przyszedł Chamis i pokłonił się obojgu:\\r\\n\\r\\n— Khanagé (paniczu) — rzekł do Stasia — jedziemy za trzy godziny pierwszym pociągiem.\\r\\n\\r\\n— Dokąd?\\r\\n\\r\\n— Do El-Gharak-el-Sultani, a stamtąd razem ze starszymi panami na wielbłądach do Wadi-Rajan.\\r\\n\\r\\nSerce zabiło Stasiowi z radości, ale jednocześnie zdziwiły go słowa Chamisa. Wiedział, że Wadi-Rajan jest to wielkie kolisko piaszczystych wzgórz wznoszące się na Pustyni Libijskiej na południe i na południowy zachód od Medinet, a tymczasem pan Tarkowski i pan Rawlison zapowiedzieli wyjeżdżając, że udają się w stronę wprost przeciwną, w kierunku Nilu.\\r\\n\\r\\n— Cóż się stało? — zapytał Staś. — To ojciec mój i pan Rawlison nie są w Beni-Suef, tylko w El-Gharak?\\r\\n\\r\\n— Tak im wypadło — odrzekł Chamis.\\r\\n\\r\\n— Ale przecie kazali pisywać do siebie do El-Fa-chen.\\r\\n\\r\\n— W tym liście pisze starszy efendi, dlaczego są w El-Gharak.\\r\\n\\r\\nI przez chwilę szukał przy sobie listu, po czym wykrzyknął:\\r\\n\\r\\n— Och, Nabi (proroku)! zostawiłem list w torbie przy wielbłądnikach. Polecę zaraz, póki Idrys i Gebhr nie odjadą.\\r\\n\\r\\nI pobiegł do wielbłądników, a tymczasem dzieci poczęły wraz z Dinah przygotowywać się do drogi. Ponieważ zanosiło się na dłuższą wycieczkę, więc Dinah zapakowała parę sukienek, trochę bielizny i cieplejsze ubranie dla Nel. Staś także pomyślał o sobie, a zwłaszcza nie zapomniał o sztucerze i ładunkach, mając nadzieję spotkać się wśród osypisk Wadi-Rajan z wilkami i hienami.\\r\\n\\r\\nChamis wrócił dopiero po godzinie, tak spocony, zziajany, że przez chwilę nie mógł tchu złapać.\\r\\n\\r\\n— Nie znalazłem już wielbłądników — mówił — i goniłem za nimi, ale na próżno. Nic to jednak nie szkodzi, gdyż i list, i samych starszych efendich znajdziemy w El-Gharak. Czy i Dinah ma jechać z nami?\\r\\n\\r\\n— Albo co?\\r\\n\\r\\n— Może lepiej, żeby została. Starsi panowie nie mówili o niej wcale.\\r\\n\\r\\n— Ale zapowiedzieli wyjeżdżając, że Dinah zawsze ma towarzyszyć panience, więc pojedzie i teraz.\\r\\n\\r\\nChamis skłonił się przyłożywszy dłoń do serca i rzekł:\\r\\n\\r\\n— Śpieszmy się, panie, bo inaczej katr (pociąg) odejdzie.\\r\\n\\r\\nRzeczy były gotowe, więc znaleźli się na czas na stacji. Odległość z Medinet do Gharak nie wynosi więcej jak trzydzieści kilometrów, ale kolejka poboczna, która łączy te miejscowości, idzie wolno i zatrzymuje się niezmiernie często. Gdyby Staś był sam, byłby niewątpliwie wolał jechać na wielbłądzie niż koleją, gdyż wyliczył, iż Idrys i Gebhr, wyruszywszy na dwie godziny przed pociągiem, będą wcześniej od nich w El-Gharak. Ale dla Nel byłaby to droga zbyt długa, więc mały opiekun, który wziął bardzo do serca przestrogi obu ojców, nie chciał narażać dziewczynki na zmęczenie. Zresztą czas zszedł obojgu szybko, tak że ani obejrzeli się, kiedy stanęli w Gharak.\\r\\n\\r\\nMała stacyjka, z której Anglicy robią zwykle wycieczki do Wadi-Rajan, była zupełnie pusta. Zastali tylko kilka zakwefionych kobiet z koszami mandarynek, dwóch nieznajomych wielbłądników-Beduinów oraz Idrysa i Gebhra z siedmiu wielbłądami, z których jeden był silnie objuczony. Natomiast pana Tarkowskiego ani pana Rawlisona nie było ani śladu.\\r\\n\\r\\nAle Idrys w ten sposób wytłumaczył ich nieobecność:\\r\\n\\r\\n— Starsi panowie pojechali na pustynię, aby ustawić namioty, które przywieźli z Etsah, i kazali nam jechać za sobą.\\r\\n\\r\\n— A jakże znajdziemy ich wśród wzgórz? — zapytał Staś.\\r\\n\\r\\n— Przysłali przewodników, którzy nas poprowadzą.\\r\\n\\r\\nTo powiedziawszy wskazał na Beduinów. Starszy z nich skłonił się, przetarł palcem jedno oko, jakie posiadał, i rzekł:\\r\\n\\r\\n— Nasze wielbłądy nie tak tłuste, ale nie mniej ścigłe od waszych. Za godzinę tam będziemy.\\r\\n\\r\\nStaś był rad, że spędzą noc na pustyni, ale Nel odczuła pewien zawód, albowiem poprzednio była pewna, że zastanie tatusia w Gharak.\\r\\n\\r\\nTymczasem naczelnik stacji, zaspany Egipcjanin w czerwonym fezie i w ciemnych okularach, zbliżył się i nie mając nic innego do roboty, począł przypatrywać się europejskim dzieciom.\\r\\n\\r\\n— To dzieci tych Inglezi, którzy pojechali rano ze strzelbami na pustynię — rzekł Idrys sadowiąc Nel na siodle.\\r\\n\\r\\nStaś oddawszy sztucer Chamisowi siadł przy niej, albowiem siodło było obszerne i mające kształt palankinu, tylko bez dachu. Dinah usadowiła się za Chamisem, inni zajęli osobne wielbłądy i ruszyli.\\r\\n\\r\\nGdyby naczelnik stacji popatrzył był dłużej za nimi, byłby może zdziwiony, że owi Anglicy, o których wspomniał Idrys, pojechali wprost do ruin na południe, oni zaś skierowali się od razu ku Talei, w stronę przeciwną. Ale naczelnik wrócił jeszcze przedtem do domu, ponieważ żaden pociąg nie przychodził tego dnia do Gharak.\\r\\n\\r\\nGodzina była piąta po południu. Pogoda wspaniała. Słońce przeszło już na tę stronę Nilu i zniżyło się nad pustynią tonąc w złotych i purpurowych zorzach płonących po zachodniej stronie nieba. Powietrze tak było przesycone różowym blaskiem, że oczy mrużyły się od jego zbytku. Pola przybrały odcień liliowy, a natomiast odlegle wzgórza, odrzynające się twardo na tle zórz miały barwę czystego ametystu. Świat tracił cechy rzeczywistości i zdawał się być jedną grą zaziemskich świateł.\\r\\n\\r\\nPóki jechali przez kraj zielony i uprawny, przewodnik-Beduin prowadził karawanę krokiem umiarkowanym, z chwilą jednak gdy pod nogami wielbłądów zaskrzypiał twardy piasek, zmieniło się wszystko od razu.\\r\\n\\r\\n— Yalla! yalla! — zawyły nagle dzikie głosy.\\r\\n\\r\\nA jednocześnie dał się słyszeć świst batów i wielbłądy, przeszedłszy z kłusa w cwał, poczęły pędzić jak wicher, wyrzucając nogami piasek i żwir pustyni.\\r\\n\\r\\n— Yalla! yalla!\\r\\n\\r\\nKłus wielbłąda bardziej trzęsie, cwał, którym te zwierzęta rzadko biegną, bardziej kołysze, więc dzieci bawiła z początku ta szalona jazda. Ale wiadomo choćby z huśtawki, że zbyt szybkie kołysanie się powoduje zawrót głowy. Jakoż po pewnym czasie, gdy pęd nie ustawał, małej Nel poczęło się kręcić w główce i ćmić w oczach.\\r\\n\\r\\n— Stasiu, czemu my tak lecimy? — zawołała zwracając się do towarzysza.\\r\\n\\r\\n— Myślę, że pozwolili zanadto rozpędzić się wielbłądom, a teraz nie mogą ich wstrzymać — odrzekł Staś.\\r\\n\\r\\nAle zauważywszy, że twarz dziewczynki trochę pobladła, począł wołać na Beduinów pędzących na przedzie, by zwolnili. Wołanie jego miało jednak tylko ten skutek, że rozległy się znów okrzyki: Yalla! — i że zwierzęta przyspieszyły jeszcze biegu.\\r\\n\\r\\nChłopiec sądził w pierwszej chwili, że Beduini go nie dosłyszeli, gdy jednak na powtórne wezwanie nie było żadnej odpowiedzi i gdy jadący za nimi Gebhr nie przestawał smagać tego wielbłąda, na którym oboje z Nel siedzieli, pomyślał, że to nie wielbłądy poniosły, ale że ludzie tak spieszą z jakiejś nie znanej mu przyczyny.\\r\\n\\r\\nPrzyszło mu do głowy, że może pojechali złą drogą i że chcąc wynagrodzić czas stracony pędzą teraz z obawy, by starsi panowie nie wyłajali ich za zbyt późne przybycie. Lecz po chwili zrozumiał, że to nie może być, gdyż pan Rawlison bardziej by się rozgniewał za zbytnie umęczenie Nel. Co to więc znaczy? i dlaczego nie słuchają jego rozkazów? W sercu chłopaka począł wzbierać gniew i obawa o Nel.\\r\\n\\r\\n— Stój! — krzyknął z całej siły, zwracając się do Gebhra.\\r\\n\\r\\n— Ouskout (milcz)! — zawył w odpowiedzi Sudańczyk.\\r\\n\\r\\nI pędzili dalej.\\r\\n\\r\\nNoc zapada w Egipcie koło godziny szóstej, więc zorze wkrótce zgasły, a po pewnym czasie na niebo wytoczył się wielki, czerwony od blasku zórz księżyc i rozświecił pustynię łagodnym światłem.\\r\\n\\r\\nW ciszy słychać było tylko zziajany oddech wielbłądów i głuche, szybkie uderzenia ich nóg o piasek, a czasem świst batów. Nel była już tak znużona, że Staś musiał podtrzymywać ją na siodle. Co chwila zapytywała, czy prędko dojadą, i widocznie krzepiła ją tylko nadzieja rychłego zobaczenia ojca. Ale na próżno rozglądali się oboje dokoła. Upłynęła godzina, potem druga: ani namiotów, ani ognisk nigdzie nie było widać.\\r\\n\\r\\nWówczas włosy powstały na głowie Stasia, albowiem zrozumiał, że ich porwano.\\r\\n\\r\\n\\r\\n\\r\\nROZDZIAŁ VI\\r\\n\\r\\nA panowie Rawlison i Tarkowski oczekiwali rzeczywiście dzieci, ale nie wśród wzgórz piaszczystych Wadi-Rajan, dokąd nie mieli ani potrzeby, ani ochoty jechać, lecz w zupełnie innej stronie, w mieście El-Fachen, nad kanałem tegoż nazwiska, przy którym oglądali dokonane przed końcem roku roboty. Odległość między El-Fachen a Medinet wynosi w prostej linii około czterdziestu pięciu kilometrów. Ponieważ jednak nie ma bezpośredniego połączenia i trzeba jechać na El-Wasta, co podwaja niemal drogę, przeto pan Rawlison, rozglądając się w przewodniku kolejowym, czynił następujące wyliczenia:\\r\\n\\r\\n— Chamis wyjechał onegdaj wieczór — mówił do pana Tarkowskiego — i w El-Wasta złapał pociąg idący z Kairu, w Medinet jest zatem dziś rano. Dzieci zapakują się w godzinę. Wyjechawszy wszelako w południe, musiałyby czekać na nocny pociąg idący wzdłuż Nilu, a ponieważ nie pozwoliłem Nel jechać nocą, więc wyruszą dziś rano i będą tu zaraz po zachodzie słońca.\\r\\n\\r\\n— Tak — rzekł pan Tarkowski — Chamis musi trochę odpocząć, a Stasiowi pali się wprawdzie w głowie, jednakże gdy chodzi o Nel, można zawsze na niego liczyć. Zresztą posłałem mu także kartę, by nie wyjeżdżali na noc.\\r\\n\\r\\n— Dzielny chłopiec i ufam mu zupełnie — odpowiedział pan Rawlison.\\r\\n\\r\\n— Co prawda, to i ja. Staś przy swoich rozmaitych wadach ma prawy charakter i nigdy nie kłamie, albowiem jest odważny, a kłamią tylko tchórze. Energii też mu nie brak i jeśli z czasem zdobędzie się na spokojną rozwagę, to myślę, że da sobie radę na świecie.\\r\\n\\r\\n— Z pewnością. Co zaś do rozwagi, to czy ty byłeś rozważny w jego wieku?\\r\\n\\r\\n— Muszę przyznać, że nie — odpowiedział śmiejąc się pan Tarkowski — ale może nie byłem tak pewny siebie jak on.\\r\\n\\r\\n— To przejdzie. Tymczasem bądź szczęśliwy, że masz takiego chłopca.\\r\\n\\r\\n— A ty, że masz takie słodkie i kochane stworzenie jak Nel.\\r\\n\\r\\n— Niech ją Bóg błogosławi — odpowiedział ze wzruszeniami pan Rawlison.\\r\\n\\r\\nDwaj przyjaciele uścisnęli sobie dłonie, po czym zasiedli do przeglądania planów i kosztorysów robót. Na tym zajęciu upłynął im czas aż do wieczora.\\r\\n\\r\\nO godzinie szóstej, gdy już zapadła noc, znaleźli się na stacji i chodząc po peronie rozmawiali w dalszym ciągu o dzieciach.\\r\\n\\r\\n— Pyszna pogoda, ale chłodno — ozwał się pan Rawlison. — Czy aby Nel wzięła ze sobą ciepłe ubranie?\\r\\n\\r\\n— Staś będzie o tym pamiętał i Dinah także.\\r\\n\\r\\n— Żałuję jednakże, że zamiast sprowadzać ich tu, nie pojechaliśmy sami do Medinet.\\r\\n\\r\\n— Przypomnij sobie, że tak właśnie radziłem.\\r\\n\\r\\n— Wiem — i gdyby nie to, że mamy stąd jechać dalej na południe, byłbym się na to zgodził. Wyliczyłem wszelako, że droga zajęłaby nam dużo czasu i że bylibyśmy krócej z dziećmi. Przyznam ci się zresztą, że to Chamis poddał mi myśl, żeby je tu sprowadzić. Oświadczył mi, że ogromnie do nich tęskni i że byłby szczęśliwy, gdybym go po oboje posłał. Nie dziwię się, że się do nich przywiązał…\\r\\n\\r\\nDalszą rozmowę przerwały sygnały oznajmiające zbliżanie się pociągu. Po chwili w ciemności ukazały się ogniste oczy lokomotywy, a jednocześnie dał się słyszeć zdyszany jej oddech i gwizdanie.\\r\\n\\r\\nSzereg oświeconych wagonów przesunął się wzdłuż peronu, zadrgał i stanął.\\r\\n\\r\\n— Nie widziałem ich w żadnym oknie — rzekł pan Rawlison.\\r\\n\\r\\n— Siedzą może głębiej i zapewne zaraz wyjdą.\\r\\n\\r\\nPodróżni zaczęli wysiadać, ale przeważnie Arabowie, gdyż El-Fachen prócz pięknych gajów palmowych i akacjowych nie ma nic ciekawego do widzenia. Dzieci nie przyjechały.\\r\\n\\r\\n— Chamis albo nie złapał pociągu w El-Wasta — ozwał się z odcieniem złego humoru pan Tarkowski — albo też po nocnej podróży zaspał i przyjadą dopiero jutro.\\r\\n\\r\\n— Może być — odpowiedział z niepokojem pan Rawlison — ale i to być może, że któreś zachorowało.\\r\\n\\r\\n— Staś by w takim razie zatelegrafował.\\r\\n\\r\\n— Kto wie, czy depeszy nie zastaniemy w hotelu.\\r\\n\\r\\n— Pójdźmy.\\r\\n\\r\\nAle w hotelu nie czekała ich żadna wiadomość. Pan Rawlison był coraz niespokojniejszy.\\r\\n\\r\\n— Wiesz, co się jeszcze mogło zdarzyć? — rzekł pan Tarkowski. — Oto, jeśli Chamis zaspał, to nie przyznał się do tego dzieciom, przyszedł do nich dopiero dziś i powiedział im, że mają jutro jechać. Przed nami będzie się wykręcał tym, że nie zrozumiał naszych rozkazów. Na wszelki wypadek zatelegrafuję do Stasia.\\r\\n\\r\\n— A ja do mudira Fajumu.\\r\\n\\r\\nPo chwili dwie depesze zostały wysłane. Nie było jeszcze wprawdzie powodów do niepokoju, jednakże w oczekiwaniu na odpowiedź inżynierowie źle spędzili noc i wczesny poranek zastał ich na nogach.\\r\\n\\r\\nOdpowiedź od mudira przyszła dopiero koło dziesiątej i brzmiała jak następuje:\\r\\n\\r\\n„Sprawdzono na stacji. Dzieci wyjechały wczoraj do Gharak-el-Sultani.”\\r\\n\\r\\nŁatwo zrozumieć, jakie zdumienie i gniew ogarnęły ojców na tę niespodzianą wiadomość. Przez czas jakiś spoglądali na siebie, jakby nie rozumiejąc słów depeszy, po czym pan Tarkowski, który był człowiekiem porywczym, uderzył dłonią w stół i rzekł:\\r\\n\\r\\n— To pomysł Stasia, ale ja go oduczę takich pomysłów.\\r\\n\\r\\n— Nie spodziewałem się tego po nim — odpowiedział ojciec Nel.\\r\\n\\r\\nLecz po chwili zapytał:\\r\\n\\r\\n— No a cóż Chamis?\\r\\n\\r\\n— Albo ich nie zastał i nie wie, co począć, albo pojechał za nimi.\\r\\n\\r\\n— Tak i ja myślę.\\r\\n\\r\\nI w godzinę później wyruszyli do Medinet. W namiotach dowiedzieli się, że nie ma wielbłądników, a na stacji potwierdzono, że Chamis wyjechał z dziećmi do El-Gharak. Sprawa przedstawiała się coraz ciemniej i rozjaśnić ją można było tylko w El-Gharak.\\r\\n\\r\\nJakoż dopiero na tej stacji zaczęła się odsłaniać straszliwa prawda.\\r\\n\\r\\nZawiadowca, ten sam zaspany w ciemnych okularach i czerwonym fezie Egipcjanin, opowiedział im, że widział chłopca około lat czternastu i ośmioletnią dziewczynkę z niemłodą Murzynką, którzy pojechali na pustynię. Nie pamięta, czy wielbłądów było razem osiem, czy dziewięć, ale zauważył, że jeden objuczony był jak do dalekiej drogi, a dwaj Beduini mieli także duże juki przy siodłach; przypomina też sobie, że gdy przypatrywał się karawanie, jeden z wielbłądników, Sudańczyk, rzekł mu, że to są dzieci Anglików, którzy przedtem pojechali do Wadi-Rajan.\\r\\n\\r\\n— Czy ci Anglicy wrócili? — zapytał pan Tarkowski.\\r\\n\\r\\n— Tak jest. Wrócili jeszcze wczoraj z dwoma zabitymi wilkami — odpowiedział zawiadowca — i zdziwiło mnie to nawet, że nie wracają razem z dziećmi. Ale nie pytałem ich o powód, gdyż to do mnie nie należy.\\r\\n\\r\\nTo powiedziawszy odszedł do swoich obowiązków.\\r\\n\\r\\nPodczas tego opowiadania twarz pana Rawlisona stała się biała jak papier. Patrząc błędnym wzrokiem na przyjaciela zdjął kapelusz, podniósł dłoń do spotniałego czoła i zachwiał się, jakby miał upaść.\\r\\n\\r\\n— Rawlison, bądź mężczyzną! — zawołał pan Tarkowski. — Dzieci nasze porwane. Trzeba je ratować.\\r\\n\\r\\n— Nel! Nel! — powtarzał nieszczęsny Anglik. — Nel i Staś! To nie Stasia wina. Zwabiono tu oboje podstępnie i porwano. Kto wie — dlaczego. Może dla okupu. Chamis jest niezawodnie w spisku. Idrys i Gebhr także.\\r\\n\\r\\nTu przypomniał sobie, co mówiła Fatma, że obaj Sudańczycy należą do pokolenia Dangalów, w którym urodził się Mahdi, i że z tegoż pokolenia pochodzi Chadigi, ojciec Chamisa. Na to wspomnienie serce zamarło mu na chwilę w piersiach, zrozumiał bowiem, że dzieci mogły być porwane nie dla okupu, ale dla zamiany na rodzinę Smaina.\\r\\n\\r\\nAle co z nimi zrobią współplemieńcy złowrogiego proroka? Skryć się na pustyni lub gdzieś nad brzegiem Nilu nie mogą, bo na pustyni pomarliby wszyscy z głodu i pragnienia, a nad Nilem złapano by ich z pewnością. Chyba więc zbiegną z dziećmi aż do Mahdiego.\\r\\n\\r\\nI ta myśl napełniła pana Tarkowskiego przerażeniem, ale energiczny eksżołnierz prędko przyszedł do siebie i począł przebiegać myślą wszystko, co się stało, a jednocześnie szukał środków ratunku.\\r\\n\\r\\n„Fatma — rozumował — nie miała powodu mścić się ani nad nami, ani nad naszymi dziećmi, jeżeli więc zostały porwane, to widocznie dlatego, aby wydać je w ręce Smaina. W żadnym razie śmierć im nie grozi. I to jest szczęście w nieszczęściu, ale natomiast czeka je straszna droga, która może być dla nich zgubną.”\\r\\n\\r\\nI natychmiast podzielił się tymi myślami z przyjacielem, po czym tak mówił:\\r\\n\\r\\n— Idrys i Gebhr, jako dzicy i głupi ludzie, wyobrażają sobie, że zastępy Mahdiego są już niedaleko, a tymczasem Chartum, do którego Mahdi dotarł, leży stąd o dwa tysiące kilometrów. Tę drogę muszą przebyć wzdłuż Nilu i nie oddalać się od niego, gdyż inaczej wielbłądy i ludzie popadaliby z pragnienia. Jedź natychmiast do Kairu i żądaj od chedywa, by wysłano depesze do wszystkich posterunków wojskowych i by urządzono pościg na prawo i lewo wzdłuż rzeki. Szejkom przybrzeżnym przyrzecz za schwytanie zbiegów wielką nagrodę. Po wsiach niech zatrzymują wszystkich, którzy się zbliżą po wodę. W ten sposób Idrys i Gebhr muszą wpaść w ręce władzy, a my odzyskamy dzieci.\\r\\n\\r\\nPan Rawlison odzyskał już zimną krew.\\r\\n\\r\\n— Jadę — rzekł. — Te łotry zapomniały, że armia angielska Wolseleya śpiesząca na pomoc Gordonowi jest już w drodze i że odetnie ich od Mahdiego. Nie umkną. Nie mogą umknąć. Wysyłam w tej chwili depeszę do naszego ministra, a potem jadę. Co ty zamierzasz?\\r\\n\\r\\n— Telegrafuję o urlop i nie czekając odpowiedzi ruszam w ich ślady Nilem do Nubii, by dopilnować pościgu.\\r\\n\\r\\n— Więc się musimy spotkać, gdyż i ja uczynię z Kairu to samo.\\r\\n\\r\\n— Dobrze! a teraz do roboty.\\r\\n\\r\\n— Z pomocą Bożą! — odpowiedział pan Rawlison.\\r\\n\\r\\n\\r\\n\\r\\nROZDZIAŁ VII\\r\\n\\r\\nA tymczasem wielbłądy pędziły jak huragan po błyszczących od księżyca piaskach. Zapadła głęboka noc. Księżyc, z początku wielki jak koło i czerwony, zbladł i wytoczył się wysoko. Oddalone wzgórza pustyni pokryły się muślinowym, srebrnym oparem, który nie przesłaniając ich widoku zmienił je jakby w świetlane zjawiska. Od czasu do czasu spoza skał tu i ówdzie rozsianych dochodziło żałosne skomlenie szakali.\\r\\n\\r\\nUpłynęła znowu godzina. Staś otoczył ramieniem Nel i podtrzymywał ją, usiłując przez to złagodzić męczące rzuty szalonej jazdy. Dziewczynka coraz częściej zaczęła wypytywać go, dlaczego tak pędzą i dlaczego nie widać ani namiotów, ani tatusiów. Staś postanowił wreszcie powiedzieć jej prawdę, która i tak prędzej czy później musiała się wydać.\\r\\n\\r\\n— Nel — rzekł — ściągnij rękawiczkę i upuść ją nieznacznie na ziemię.\\r\\n\\r\\n— Dlaczego, Stasiu?\\r\\n\\r\\nA on przycisnął ją do siebie i odpowiedział z jakąś niezwykłą mu tkliwością:\\r\\n\\r\\n— Zrób, co ci mówię.\\r\\n\\r\\nNel trzymała się jedną ręką Stasia i bała się go puścić, ale poradziła sobie w ten sposób, że poczęła ściągać ząbkami rękawiczkę — z każdego palca osobno — a wreszcie, zsunąwszy ją zupełnie, upuściła na ziemię.\\r\\n\\r\\n— Po niejakim czasie rzuć drugą — ozwał się znowu Staś. — Ja rzuciłem już swoje, ale twoje łatwiej będzie dostrzec, bo jasne.\\r\\n\\r\\nI widząc, że dziewczynka patrzy nań pytającym wzrokiem, tak mówił dalej:\\r\\n\\r\\n— Nie przestrasz się, Nel… Ale widzisz… być może, że my wcale nie spotkamy ani twego, ani mojego ojca… i że nas ci szkaradni ludzie porwali. Ale się nie bój… Bo jeśli tak jest, to pójdzie za nami pogoń. Dogonią i odbiorą nas z pewnością. Dlatego kazałem ci rzucić rękawiczki, żeby pogoń znalazła ślady. Tymczasem nie możemy zrobić nic innego, ale później coś obmyślę… Z pewnością coś obmyślę, tylko nie bój się i ufaj mi…\\r\\n\\r\\nLecz Nel dowiedziawszy się, że nie zobaczy tatusia i że uciekają gdzieś daleko na pustynię, zaczęła drżeć ze strachu i płakać, tuląc się jednocześnie do Stasia i wypytując wśród łkań, dlaczego ich porwali i dokąd ich wiozą. On pocieszał ją, jak umiał i prawie takimi słowami, jakimi jego ojciec pocieszał pana Rawlisona. Mówił, że ojcowie i sami będą ich ścigali, i zawiadomią wszystkie załogi wzdłuż Nilu. Na koniec zapewniał ją, że cokolwiek bądź by się stało, on jej nie opuści nigdy i będzie jej zawsze bronił.\\r\\n\\r\\nAle w niej żal i tęsknota za ojcem większe były nawet od strachu, więc długi czas nie przestawała płakać — i tak lecieli, oboje żałośni, wśród jasnej nocy po bladych piaskach pustyni.\\r\\n\\r\\nStasiowi jednak ściskało się serce nie tylko żalem i obawą, lecz i wstydem. Temu, co się stało, nie był wprawdzie winien, natomiast przypomniał sobie swoją dawną chełpliwość, którą tak często ganił w nim ojciec. Poprzednio był przekonany, że nie ma takiego położenia, w którym by nie dał sobie rady; poczytywał się za jakiegoś niezwyciężonego junaka i gotów był wyzywać cały świat. Obecnie zaś zrozumiał, że jest małym chłopcem, z którym każdy może zrobić, co zechce — i że oto pędzi wbrew woli na wielbłądzie dlatego tylko, że tego wielbłąda pogania z tyłu półdziki Sudańczyk. Czuł się tym okropnie upokorzony, a nie widział żadnego sposobu oporu. Musiał przyznać sam przed sobą, że się po prostu boi — i tych ludzi, i tej pustyni, i tego, co ich oboje z Nel może spotkać. Obiecywał jednak szczerze nie tylko jej, ale i sobie, że będzie nad nią czuwał i bronił jej, choćby kosztem własnego życia.\\r\\n\\r\\nNel, zmęczona płaczem i szaloną jazdą, trwającą już od sześciu godzin, poczęła wreszcie drzemać, a chwilami i zasypiać zupełnie. Staś wiedząc, że kto spadnie z cwałującego wielbłąda, może się zabić na miejscu, przywiązał ją do siebie sznurem, który znalazł na siodle. Lecz po niejakim czasie wydało mu się, że pęd wielbłądów staje się mniej szybki, chociaż leciały teraz przez gładkie i miękkie piaski. W oddali widać było majaczące wzgórza, zaś na równinie rozpoczęły się zwykłe na pustyni nocne ułudy. Księżyc świecił na niebie coraz bledziej, a tymczasem przed nimi pojawiały się pełznące nisko, dziwne, różowe obłoki, zupełnie przezrocze, utkane tylko ze światła. Tworzyły się one nie wiadomo dlaczego i posuwały się naprzód, jakby popychane lekkim wiatrem. Staś widział, jak burnusy Beduinów i wielbłądy różowiały nagle, wjechawszy w te oświecone przestrzenie, a następnie całą karawanę ogarniał delikatny, różowy blask. Czasem obłoki przybierały barwę błękitnawą i tak było aż do wzgórz.\\r\\n\\r\\nPrzy wzgórzach bieg wielbłądów zwolnił jeszcze bardziej. Naokół widać było teraz skały sterczące z piaszczystych kopców lub porozrzucane wśród osypisk w dzikim nieładzie. Grunt stawał się kamienisty. Przebyli kilka wgłębień zasianych kamieniami i podobnych do wyschłych łożysk rzek. Chwilami drogę tamowały im wąwozy, które musieli objeżdżać. Zwierzęta poczęły stąpać ostrożnie, przebierając jakby w tańcu nogami wśród suchych i twardych kęp utworzonych przez róże jerychońskie, którymi osypiska i skały pokryte były obficie. Raz w raz któryś wielbłąd potknął się i widoczne było, że należy im dać wypoczynek.\\r\\n\\r\\nJakoż Beduini zatrzymali się w zapadłym wąwozie i zsunąwszy się z siodeł, zabrali się do rozwiązywania juków. Idrys i Gebhr poszli za ich przykładem. Poczęto opatrywać wielbłądy, rozluźniać popręgi, zdejmować zapasy żywności i wyszukiwać płaskich kamieni na założenie ogniska. Drzewa suchego ani suchego nawozu, którym posługują się Arabowie, nie było, ale Chamis, syn Chadigiego, nazrywał róż jerychońskich i ułożył z nich spory stos, który zapalił. Przez czas jakiś, gdy Sudańczycy zajęci byli wielbłądami, Staś, Nel i jej piastunka, stara Dinah, znaleźli się razem, w odosobnieniu. Lecz Dinah była bardziej jeszcze przerażona od dzieci i nie mogła słowa przemówić. Owinęła tylko Nel w ciepły pled i siadłszy koło niej na ziemi, poczęła z jękiem całować jej rączki. Staś natychmiast zapytał Chamisa, co znaczy to wszystko, co się stało, ale ów śmiejąc się ukazał mu tylko swe białe zęby i poszedł zbierać w dalszym ciągu róże jerychońskie. Zapytany następnie Idrys odpowiedział jednym słowem: „zobaczysz” — i pogroził mu palcem. Gdy wreszcie zabłysło ognisko z róż, które więcej tliły się, niż płonęły, otoczyli je wszyscy kołem, prócz Gebhra, który został jeszcze przy wielbłądach, i poczęli jeść placki z kukurydzy oraz suszone baranie i kozie mięso. Dzieci, wygłodzone przez długą drogę, jadły również, choć Nel kleiły się jednocześnie oczy ze snu. Ale tymczasem w mdłym świetle ogniska pojawił się ciemnoskóry Gebhr i połyskując oczyma podniósł w górę dwie małe jasne rękawiczki i zapytał:\\r\\n\\r\\n— Czyje to?\\r\\n\\r\\n— Moje — odpowiedziała sennym i zmęczonym głosem Nel.\\r\\n\\r\\n— Twoje, mała żmijo? — syknął przez zaciśnięte zęby Sudańczyk — To znaczysz drogę dlatego, by twój ojciec wiedział, którędy nas ścigać?\\r\\n\\r\\nI tak mówiąc uderzył ją korbaczem, strasznym batem arabskim, który przecina nawet skórę wielbłąda. Nel, lubo owinięta w gruby pled, krzyknęła z bólu i ze strachu, lecz Gebhr nie zdołał uderzyć jej po raz drugi, gdyż Staś skoczył w tej chwili jak żbik, uderzył go głową w piersi, a następnie chwycił za gardło.\\r\\n\\r\\nStało się to tak niespodzianie, że Sudańczyk upadł na wznak, a Staś na niego i obaj poczęli przewracać się po ziemi. Chłopak na swój wiek był wyjątkowo silny, jednakże Gebhr prędko dał sobie z nim radę. Naprzód oderwał od swego gardła jego dłonie, po czym obrócił go twarzą do ziemi i przycisnąwszy mu pięścią kark począł smagać korbaczem jego plecy.\\r\\n\\r\\nKrzyk i łzy Nel, która chwytając ręce dzikusa błagała go jednocześnie, by Stasiowi „darował”, nie byłyby się na nic przydały, gdyby nie to, że Idrys przyszedł niespodzianie chłopcu z pomocą. Był on starszy od Gebhra, daleko silniejszy i od początku ucieczki z Gharak-el-Sultani wszyscy stosowali się do jego rozkazów. Teraz wyrwał korbacz z rąk brata i odrzuciwszy go daleko zawołał:\\r\\n\\r\\n— Precz, głupcze!\\r\\n\\r\\n— Zaćwiczę tego skorpiona! — odpowiedział zgrzytając zębami Gebhr.\\r\\n\\r\\nLecz na to Idrys chwycił go za opończę na piersiach i popatrzywszy mu w oczy począł mówić groźnym, choć cichym głosem:\\r\\n\\r\\n— Szlachetna Fatma zakazała tym dzieciom czynić krzywdy, albowiem wstawiały się za nią…\\r\\n\\r\\n— Zaćwiczę! — powtórzył Gebhr.\\r\\n\\r\\n— A ja ci powiadam, że nie podniesiesz na żadne z nich korbacza. Jeśli to uczynisz, za każde uderzenie oddam ci dziesięć.\\r\\n\\r\\nI począł nim trząść jak gałęzią palmy, po czym tak dalej mówił:\\r\\n\\r\\n— Te dzieci są własnością Smaina i gdyby które z nich nie dojechało żywe, sam Mahdi (niech Bóg przedłuży dni jego nieskończenie) kazałby cię powiesić. Rozumiesz, głupcze!\\r\\n\\r\\nImię Mahdiego sprawiało tak wielkie na wszystkich jego wyznawcach wrażenie, że Gebhr opuścił natychmiast głowę i jął powtarzać jakby z przestrachem:\\r\\n\\r\\n— Allach akbar! — Allach akbar!\\r\\n\\r\\nStaś podniósł się zziajany i zbity, ale czuł, że gdyby ojciec mógł go w tej chwili widzieć i słyszeć, byłby dumny z niego, albowiem nie tylko skoczył był bez namysłu na ratunek Nel, ale i teraz, choć razy korbacza paliły go jak ogniem, nie myślał o własnym bólu, a natomiast począł pocieszać dziewczynkę i wypytywać, czy uderzenia nie zrobiły jej krzywdy.\\r\\n\\r\\nA następnie rzekł:\\r\\n\\r\\n— Com dostał, tom dostał, ale on się więcej na ciebie nie porwie. Ach, gdybym miał jaką broń!\\r\\n\\r\\nMała kobietka objęła go obu rękoma za szyję i mocząc mu łzami policzki jęła zapewniać, że nie bardzo ją bolało i że płacze nie z bólu, tylko z żalu nad nim. Na to Staś przesunął usta do jej ucha i rzekł szepcząc:\\r\\n\\r\\n— Nel, nie za to, że mnie zbił, ale za to, że ciebie uderzył, przysięgam, że mu nie daruję.\\r\\n\\r\\nNa tym skończyło się zajście. Po pewnym czasie Gebhr i Idrys, pogodzeni już z sobą, porozciągali na ziemi opończe i pokładli się na nich, a Chamis poszedł wkrótce za ich przykładem. Beduini zasypali wielbłądom durry, po czym wsiadłszy na dwa luźne, pojechali w stronę Nilu. Nel oparła główkę o kolana starej Dinah i usnęła. Ognisko przygasło i wkrótce słychać było tylko chrzęst durry w zębach wielbłądów. Na niebo wytoczyły się małe obłoczki, które zakrywały chwilami księżyc, ale noc była widna. Za skałami odzywało się ciągłe żałosne skomlenie szakali.\\r\\n\\r\\nPo dwóch godzinach Beduini wrócili z wielbłądami dźwigającymi napełnione wodą skórzane wory. Podsyciwszy ogień zasiedli na piasku i zabrali się do jedzenia. Przybycie ich zbudziło Stasia, który się poprzednio był zdrzemnął, oraz dwóch Sudańczyków i Chamisa, syna Chadigiego. Wtedy przy ognisku rozpoczęła się następująca rozmowa:\\r\\n\\r\\n— Możemy jechać? — zapytał Idrys.\\r\\n\\r\\n— Nie, albowiem musimy odpocząć — my i nasze wielbłądy.\\r\\n\\r\\n— Czy nie widział was nikt?\\r\\n\\r\\n— Nikt. Dotarliśmy do rzeki między dwiema wioskami. Z daleka tylko szczekały psy.\\r\\n\\r\\n— Trzeba będzie zawsze jeździć po wodę o północy i czerpać ją w pustych miejscach. Byle minąć pierwszą challal (kataraktę), to dalej wsie już rzadsze i prorokowi przychylniejsze. Pościg pójdzie za nami z pewnością.\\r\\n\\r\\nNa to Chamis przewrócił się plecami do góry i podparłszy dłońmi twarz rzekł:\\r\\n\\r\\n— Mehendysi będą naprzód czekali dzieci w El-Fachen przez całą noc i do następnego pociągu, potem pojadą do Fajum, a stamtąd do Gharak. Tam dopiero zrozumieją, co się stało, i wówczas muszą wrócić do Medinet, aby wysłać słowa lecące po miedzianym drucie do miast nad Nilem — i jeźdźców na wielbłądach, którzy będą nas ścigali. Wszystko to zabierze najmniej trzy dni. Przedtem nie potrzebujemy męczyć naszych wielbłądów i możemy spokojnie „pić dym” z cybuchów.\\r\\n\\r\\nTo rzekłszy wydobył z ogniska płonący pręcik róży jerychońskiej i zapalił nim fajkę, a Idrys począł, zwyczajem arabskim, cmokać z zadowolenia.\\r\\n\\r\\n— Dobrze to urządziłeś, synu Chadigiego — rzekł — ale nam trzeba korzystać z czasu i zajechać przez te trzy dni i noce najdalej na południe. Odetchnę spokojniej dopiero wówczas, gdy przejedziemy pustynię między Nilem a Kharge (wielka oaza na zachód od Nilu). Dałby Bóg, aby wielbłądy wytrzymały.\\r\\n\\r\\n— Wytrzymają — ozwał się jeden z Beduinów.\\r\\n\\r\\n— Ludzie mówią też — wtrącił Chamis — że wojska Mahdiego (niech Bóg przedłuży jego żywot) dochodzą już do Assuanu.\\r\\n\\r\\nTu Staś, który nie tracił ani słowa z tej rozmowy i zapamiętał również, co przedtem mówił Idrys do Gebhra, podniósł się i rzekł:\\r\\n\\r\\n— Wojska Mahdiego są pod Chartumem.\\r\\n\\r\\n— La! La! (nie, nie) — zaprzeczył Chamis.\\r\\n\\r\\n— Nie zważajcie na jego słowa — odpowiedział Staś — bo on ma nie tylko skórę, ale i mózg ciemny. Do Chartumu, choćbyście co trzy dni kupowali świeże wielbłądy i pędzili tak jak dziś, zajedziecie za miesiąc. A i tego może nie wiecie, że drogę przegrodzi wam armia, nie egipska, ale angielska…\\r\\n\\r\\nSłowa te uczyniły pewne wrażenie, a Staś spostrzegłszy to mówił dalej:\\r\\n\\r\\n— Zanim znajdziecie się między Nilem a wielką oazą, wszystkie drogi na pustyni będą już pilnowane przez szereg straży wojskowych. Ha! słowa po miedzianym drucie prędzej biegną od wielbłądów! Jakże zdołacie się przemknąć?\\r\\n\\r\\n— Pustynia jest szeroka — odpowiedział jeden z Beduinów.\\r\\n\\r\\n— Ale musicie trzymać się Nilu.\\r\\n\\r\\n— Możemy się nawet przeprawić i gdy nas będą szukać z tej strony, my będziemy z tamtej.\\r\\n\\r\\n— Słowa biegnące po miedzianym drucie dojdą do miast i wsi po obu brzegach rzeki.\\r\\n\\r\\n— Mahdi ześle nam anioła, który położy palec na oczach Anglików i Turków (Egipcjan), a nas osłoni skrzydłami.\\r\\n\\r\\n— Idrysie — rzekł Staś — nie zwracam się do Chamisa, którego głowa jest jak pusta tykwa, ani do Gebhra, który jest podłym szakalem, ale do ciebie. Wiem już, że chcecie nas zawieźć do Mahdiego i oddać w ręce Smaina. Lecz jeśli to czynicie dla pieniędzy, to wiedz, że ojciec tej małej bint (dziewczynki) jest bogatszy niż wszyscy Sudańczycy razem wzięci.\\r\\n\\r\\n— I co z tego? — przerwał Idrys.\\r\\n\\r\\n— Co z tego? Wróćcie dobrowolnie, a wielki mehendys nie pożałuje wam pieniędzy i mój ojciec także.\\r\\n\\r\\n— Albo oddadzą nas rządowi, który każe nas powiesić.\\r\\n\\r\\n— Nie, Idrysie. Będziecie wisieli niezawodnie, lecz tylko w takim razie, jeśli was złapią w ucieczce. A tak się stanie z pewnością. Ale jeśli sami wrócicie, żadna kara was nie spotka i prócz tego zostaniecie bogatymi ludźmi do końca życia. Ty wiesz, że biali z Europy dotrzymują zawsze słowa. Otóż daję wam słowo za obu mehendysów, że będzie tak, jak mówię.\\r\\n\\r\\nI Staś pewien był istotnie, że ojciec jego i pan Rawlison będą stokroć woleli dotrzymać uczynionej przez niego obietnicy niż narażać ich oboje, a zwłaszcza Nel, na okropną podróż i jeszcze okropniejsze życie wśród dzikich i rozszalałych hord Mahdiego.\\r\\n\\r\\nToteż z bijącym sercem oczekiwał na odpowiedź Idrysa, który pogrążył się w milczeniu i dopiero po długiej chwili rzekł:\\r\\n\\r\\n— Mówisz, że ojciec małej bint i twój dadzą nam dużo pieniędzy?\\r\\n\\r\\n— Tak jest.\\r\\n\\r\\n— A czy wszystkie ich pieniądze potrafią otworzyć nam drzwi do raju, które otworzy jedno błogosławieństwo Mahdiego?\\r\\n\\r\\n— Bismillach! — krzyknęli na to obaj Beduini wraz z Chamisem i Gebhrem.\\r\\n\\r\\nStaś stracił od razu wszelką nadzieję, wiedział bowiem, że jakkolwiek ludzie na Wschodzie chciwi są i przekupni, to jednak gdy prawdziwy mahometanin spojrzy na jakąś rzecz od strony wiary, wówczas nie ma już na świecie takich skarbów, którymi dałby się skusić.\\r\\n\\r\\nIdrys zaś, zachęcony okrzykiem, mówił dalej — i widocznie już nie dlatego, by odpowiedzieć Stasiowi, lecz w tej myśli, by zyskać tym większe uznanie i pochwały towarzyszów:\\r\\n\\r\\n— My mamy szczęście należeć tylko do tego pokolenia, które wydało świętego proroka, ale „szlachetna” Fatma i jej dzieci są jego krewnymi — i wielki Mahdi je kocha. Gdy więc oddamy mu ciebie i małą bint, on zmieni was za Fatmę i jej synów, a nas pobłogosławi. Wiedz o tym, że nawet ta woda, w której on się co rano, wedle przepisów Koranu, obmywa, uzdrawia choroby i gładzi grzechy, a cóż dopiero jego błogosławieństwo!\\r\\n\\r\\n— Bismillach! — powtórzyli Sudańczycy i Beduini.\\r\\n\\r\\nLecz Staś chwytając się ostatniej deski ratunku rzekł:\\r\\n\\r\\n— To zabierzcie mnie, a Beduini niech wrócą z małą bint. Za mnie wydadzą Fatmę i jej synów.\\r\\n\\r\\n— Jeszcze pewniej wydadzą ją za was oboje.\\r\\n\\r\\nNa to chłopak zwrócił się do Chamisa:\\r\\n\\r\\n— Ojciec twój odpowie za twoje postępki.\\r\\n\\r\\n— Mój ojciec jest już w pustyni, w drodze do proroka — odparł Chamis.\\r\\n\\r\\n— Więc go złapią i powieszą.\\r\\n\\r\\nTu Idrys uznał jednak za stosowne dodać otuchy swym towarzyszom.\\r\\n\\r\\n— Te sępy — rzekł — które objedzą ciało z naszych kości, może nie wylęgły się jeszcze. Wiemy, co nam grozi, aleśmy nie dzieci, i pustynię znamy od dawna. Ci ludzie (tu wskazał na Beduinów) byli wiele razy w Berberze i wiedzą o takich drogach, którymi biegają tylko gazele. Tam nikt nas nie znajdzie i nikt nie będzie ścigał. Musimy zaiste skręcać po wodę do Bahr-el-Jussef, a później do Nilu, ale będziemy to czynili w nocy. Czy myślicie przy tym, że nad rzeką nie ma ukrytych przyjaciół Mahdiego? A ja ci powiem, że im dalej na południe, tym ich więcej, że i całe pokolenia, i ich szejkowie czekają tylko pory sposobnej, by chwycić za miecze w obronie prawdziwej wiary. Ci sami dostarczą wody, jadła, wielbłądów — i zmylą pogoń. Zaprawdę wiemy, że do Mahdiego daleko, ale wiemy i to także, że każdy dzień przybliży nas do owczej skóry, na której święty prorok klęka do modlitw.\\r\\n\\r\\n— Bismillach! — zakrzyknęli po raz trzeci towarzysze.\\r\\n\\r\\nI widać było, że powaga Idrysa wzrosła pomiędzy nimi znacznie. Staś zrozumiał, że wszystko stracone, więc chcąc przynajmniej uchronić Nel od złości Sudańczyków rzekł:\\r\\n\\r\\n— Po sześciu godzinach mała panienka dojechała ledwie żywa. Jakże możecie myśleć, że ona wytrzyma taką drogę? Jeśli zaś umrze, to i ja umrę, a wówczas z czym przyjedziecie do Mahdiego?\\r\\n\\r\\nTeraz Idrys nie znalazł odpowiedzi, co widząc Staś tak mówił dalej:\\r\\n\\r\\n— …I jak was przyjmie Mahdi i Smain, gdy się dowiedzą, że za waszą głupotę Fatma i jej dzieci przypłacić muszą życiem?\\r\\n\\r\\nLecz Sudańczyk opamiętał się już i odpowiedział:\\r\\n\\r\\n— Widziałem jak chwyciłeś za gardziel Gebhra. Na Allacha, tyś jest lwie szczenię i nie umrzesz, a ona…\\r\\n\\r\\nTu popatrzył na główkę śpiącej Nel, opartą na kolanach starej Dinah, i dokończył jakimś dziwnie łagodnym głosem:\\r\\n\\r\\n— Jej uwijemy na garbie wielbłąda gniazdko jak ptaszkowi, aby wcale nie czuła zmęczenia i mogła spać w drodze równie spokojnie, jak śpi teraz.\\r\\n\\r\\nTo powiedziawszy podszedł ku wielbłądowi i wraz z Beduinami począł na grzbiecie najlepszego z dromaderów mościć siedzenie dla dziewczynki. Gadali przy tym dużo i sprzeczali się trochę, ale wreszcie za pomocą powrozów, koców oraz bambusowych drążków urządzili coś w rodzaju głębokiego, nieruchomego kosza, w którym Nel mogła siedzieć lub leżeć, lecz z którego nie mogła spaść. Nad tym siedzeniem, tak obszernym, że i Dinah mogła się w nim pomieścić, rozpięli płócienny daszek.\\r\\n\\r\\n— Oto widzisz — rzekł Idrys do Stasia — jaja przepiórki nie potłukłyby się w tych wojłokach. Stara niewiasta pojedzie z panienką, aby jej służyć i we dnie, i w nocy… Ty siądziesz ze mną, ale możesz jechać przy niej i czuwać nad nią.\\r\\n\\r\\nStaś był rad, że uzyskał choć tyle. Zastanowiwszy się nad położeniem, doszedł do przekonania, że najprawdopodobniej złapią ich, zanim dojadą do pierwszej katarakty, i ta myśl dodała mu otuchy. Tymczasem chciało mu się przede wszystkim spać, obiecywał więc sobie, że przywiąże się jakimś powrozem do siodła i ponieważ nie będzie musiał podtrzymywać Nel, zaśnie na kilka godzin.\\r\\n\\r\\nNoc czyniła się już bledsza i szakale przestały skomleć wśród wąwozów. Karawana miała zaraz wyruszyć, ale Sudańczycy spostrzegłszy brzask udali się za odległą o kilka kroków skałę i tam, zgodnie z przepisami Koranu, poczęli ranne obmywania, używając jednakże piasku zamiast wody, której pragnęli zaoszczędzić. Następnie zabrzmiały ich głosy odmawiające soubhg, czyli pierwszą poranną modlitwę. Wśród głębokiej ciszy słychać było wyraźnie ich słowa: „W imię litościwego i miłosiernego Boga. Chwała niech będzie Panu, władcy świata, litościwemu i miłosiernemu w dniu sądu. Ciebie wielbimy i wyznawamy, Ciebie błagamy o pomoc. Prowadź nas po drodze tych, którym nie szczędzisz dobrodziejstw i łaski, nie zaś po ścieżkach grzeszników, którzy ściągnęli na się gniew Twój i którzy błądzą. Amen.”\\r\\n\\r\\nA Staś słuchając tych głosów podniósł oczy w górę — i w tej dalekiej krainie, wśród płowych, głuchych piasków, począł mówić: „Pod Twoją obronę uciekamy się, święta Boża Rodzicielko…”\\r\\n\\r\\n\\r\\n\\r\\nROZDZIAŁ VIII\\r\\n\\r\\nNoc bladła. Ludzie mieli już siadać na wielbłądy, gdy nagle spostrzegli pustynnego wilka, który wtuliwszy ogon pod siebie przebiegł wąwóz o sto kroków od karawany i wydostawszy się na przeciwległe płaskowzgórze biegł dalej z wszelkimi oznakami strachu, jakby uciekał przed jakimś nieprzyjacielem. W egipskich pustyniach nie masz takich dzikich zwierząt, przed którymi wilki czułyby trwogę, i dlatego widok ten zaniepokoił wielce sudańskich Arabów. Cóż by to być mogło? Czyżby nadchodziła już pogoń? Jeden z Beduinów wdrapał się szybko na skałę, ale zaledwie spojrzał, zsunął się z niej jeszcze prędzej.\\r\\n\\r\\n— Na proroka! — zawołał zmieszany i przelękły — chyba lew bieży ku nam i jest już tuż!\\r\\n\\r\\nA wtem spoza skał ozwało się basowe: „wow”, po którym Staś i Nel zakrzyknęli razem:\\r\\n\\r\\n— Saba! Saba!\\r\\n\\r\\nPonieważ po arabsku znaczy to: lew, więc Beduini przestraszyli się jeszcze bardziej, lecz Chamis roześmiał się i rzekł:\\r\\n\\r\\n— Ja znam tego lwa.\\r\\n\\r\\nTo powiedziawszy gwizdnął przeciągle — i w tejże chwili olbrzymi brytan wpadł między wielbłądy. Ujrzawszy dzieci skoczył ku nim, przewrócił z radości Nel, która wyciągnęła do niego ręce, wspiął się na Stasia, następnie skowycząc i poszczekując obiegł oboje kilkakrotnie, znów przewrócił Nel, znów wspiął się na Stasia i wreszcie, ległszy u ich stóp, począł ziać.\\r\\n\\r\\nBoki miał zapadłe, z wywieszonego języka spadały mu płaty piany, machał jednak ogonem i podnosił oczy pełne miłości na Nel, jakby jej chciał powiedzieć: „Ojciec twój kazał mi cię pilnować, więc oto jestem!”\\r\\n\\r\\nDzieci siadły przy nim z jednej i drugiej strony i poczęły go pieścić. Dwaj Beduini, którzy nie widzieli nigdy podobnej istoty, spoglądali na niego ze zdumieniem, powtarzając: „Allach! o kelb kebir!” (Na Boga, to wielki pies!) — on zaś leżał przez jakiś czas spokojnie, następnie podniósł jednak łeb, wciągnął powietrze w swój czarny, podobny do ogromnej trufli nos, zawietrzył i skoczył ku wygasłemu ognisku, przy którym leżały resztki pożywienia.\\r\\n\\r\\nW tej samej chwili kozie i baranie kości poczęły trzaskać i kruszyć się jak słomki w jego potężnych zębach. Po ośmiu ludziach, licząc ze starą Dinah i z Nel, było tego dosyć sporo nawet dla takiego kelb kebir.\\r\\n\\r\\nLecz Sudańczycy zakłopotali się jego przybyciem i dwaj wielbłądnicy odwoławszy na bok Chamisa poczęli z nim rozmawiać z niepokojem, a nawet ze wzburzeniem.\\r\\n\\r\\n— Iblis przyniósł tu tego psa! — zawołał Gebhr — i jakim sposobem trafił tu za dziećmi, skoro do Gharak przyjechały koleją?\\r\\n\\r\\n— Zapewne śladem wielbłądów — odpowiedział Chamis.\\r\\n\\r\\n— Źle się stało. Każdy, kto zobaczy go przy nas, zapamięta naszą karawanę i wskaże, którędy przechodziła. Trzeba się go pozbyć koniecznie.\\r\\n\\r\\n— Ale jak? — spytał Chamis.\\r\\n\\r\\n— Jest strzelba, weź ją i strzel mu w łeb.\\r\\n\\r\\n— Jest strzelba, ale ja nie umiem z niej strzelać. Chyba że wy umiecie?…\\r\\n\\r\\nChamis od biedy byłby może potrafił, Staś bowiem kilkakrotnie otwierał przy nim swoją broń i zamykał, lecz żal mu było psa, którego polubił opiekując się nim jeszcze przed przyjazdem dzieci do Medinet. Wiedział natomiast doskonale, że obaj Sudańczycy nie mają żadnego pojęcia, jak obchodzić się z bronią najnowszego systemu, i że nie dadzą sobie z nią rady.\\r\\n\\r\\n— Jeśli wy nie umiecie — rzekł z chytrym uśmiechem — to psa mógłby zabić tylko ten mały nouzrani (chrześcijanin), ale ta strzelba może wystrzelić kilka razy z rzędu, więc nie radzę dawać mu jej do ręki.\\r\\n\\r\\n— Niech Bóg broni — odpowiedział Idrys. — Powystrzelałby nas jak przepiórki.\\r\\n\\r\\n— Mamy noże — zauważył Gebhr.\\r\\n\\r\\n— Spróbuj, ale pamiętaj, że masz i gardło, które pies rozerwie, nim go zakłujesz.\\r\\n\\r\\n— Co więc robić?\\r\\n\\r\\nA Chamis ruszył ramionami.\\r\\n\\r\\n— Dlaczego wy chcecie tego psa zabić? Choćbyście go potem przysypali piaskiem, hieny go wygrzebią, pogoń znajdzie jego kości i będzie wiedziała, że nie przeprawiliśmy się przez Nil, lecz uciekaliśmy z tej strony. Niech leci za nami. Ilekroć Beduini pojadą po wodę, a my się skryjemy w jakim wąwozie, możecie być pewni, że pies zostanie przy dzieciach. Allach! Lepiej, że teraz przyleciał, bo inaczej byłby prowadził pogoń naszym śladem aż do Berberu. Karmić go nie potrzebujecie, gdyż jeśli mu resztek po nas nie starczy, to o hienę, albo szakala nie będzie mu trudno. Zostawcie go w spokoju, mówię wam — i nie traćmy czasu na gadanie.\\r\\n\\r\\n— Może masz słuszność — rzekł Idrys.\\r\\n\\r\\n— Jeśli mam słuszność, to mu dam i wody, aby sam nie latał do Nilu i nie pokazywał się w wioskach.\\r\\n\\r\\nW ten sposób został rozstrzygnięty los Saby, który wypocząwszy nieco i pożywiwszy się należycie, wychłeptał w mgnieniu oka miskę wody i puścił się z nowymi siłami za karawaną.\\r\\n\\r\\nWjechali teraz na wysoką płaszczyznę, na której wiatr pomarszczył piasek i z której widać było na obie strony ogromną przestrzeń pustyni. Niebo przybrało barwę muszli perłowej. Lekkie chmurki, zgromadzone na wschodzie, mieniły się jak opale, po czym nagle zabarwiły się złotem. Strzelił jeden promień, potem drugi — i słońce, jak zwykle w krajach południowych, w których nie ma prawie zmierzchu i świtu, nie wzeszło, ale wybuchnęło zza obłoków jak słup ognia i zalało jasnym światłem widnokrąg. Poweselało niebo, poweselała ziemia i niezmierne obszary piaszczyste odkryły się oczom ludzkim.\\r\\n\\r\\n— Musimy pędzić — rzekł Idrys — bo stąd widać nas z daleka.\\r\\n\\r\\nJakoż wypoczęte i napojone wielbłądy pędziły z szybkością gazeli. Saba pozostał za nimi, ale nie było obawy, by się zabłąkał i nie zjawił na pierwszym popasie. Dromader, na którym jechał Idrys ze Stasiem, biegł tuż obok wierzchowca Nel, tak że dzieci mogły rozmawiać swobodnie. Siedzenie, które wymościli Sudańczycy, okazało się wyborne i dziewczynka wyglądała w nim rzeczywiście jak ptaszek w gniazdku. Nie mogła spaść, nawet śpiąc, i jazda męczyła ją daleko mniej niż w nocy. Jasne światło dzienne dodało obojgu dzieciom otuchy. W serce Stasia wstąpiła nadzieja, że skoro Saba ich doścignął, to i pogoń potrafi uczynić to samo. Tą nadzieją podzielił się natychmiast z Nel, która uśmiechnęła się do niego po raz pierwszy od chwili porwania.\\r\\n\\r\\n— A kiedy nas dogonią? — spytała po francusku, by Idrys nie mógł ich zrozumieć.\\r\\n\\r\\n— Nie wiem. Może dziś jeszcze, może jutro, może za dwa lub trzy dni.\\r\\n\\r\\n— Ale nie będziemy jechali z powrotem na wielbłądach?\\r\\n\\r\\n— Nie. Dojedziemy tylko do Nilu, a Nilem do El-Wasta.\\r\\n\\r\\n— To dobrze, oj, dobrze!\\r\\n\\r\\nBiedna Nel, która tak lubiła poprzednio tę jazdę, miała jej teraz widocznie dosyć.\\r\\n\\r\\n— Nilem… do El-Wasta i do tatusia! — poczęła powtarzać sennym głosem.\\r\\n\\r\\nI ponieważ na poprzednim postoju nie wyspała się należycie, więc usnęła znowu głębokim snem, takim, jakim po wielkim zmęczeniu śpi się nad ranem. Tymczasem Beduini pędzili wielbłądy bez wytchnienia i Staś zauważył, że kierują się w głąb pustyni.\\r\\n\\r\\nWięc chcąc zachwiać w Idrysie pewność, że zdołają ujść przed pogonią, a zarazem pokazać mu, że sam liczy na nią niezawodnie, rzekł:\\r\\n\\r\\n— Odjeżdżacie od Nilu i od Bahr-Jussef, ale nic wam to nie pomoże, bo przecie nie będą was szukali nad brzegiem, gdzie wsie leżą jedna przy drugiej, ale w głębi.\\r\\n\\r\\nA Idrys zapytał:\\r\\n\\r\\n— Skąd wiesz, że odjeżdżamy od Nilu, skoro brzegów nie możesz stąd dostrzec?\\r\\n\\r\\n— Bo słońce, które jest po wschodniej stronie nieba, grzeje nas w plecy; to znaczy, że skręciliśmy na zachód.\\r\\n\\r\\n— Mądry z ciebie chłopiec — rzekł z uznaniem Idrys.\\r\\n\\r\\nPo chwili zaś dodał:\\r\\n\\r\\n— Ale ani pogoń nas nie doścignie, ani ty nie uciekniesz.\\r\\n\\r\\n— Nie — odrzekł Staś — ja nie ucieknę… chyba z nią.\\r\\n\\r\\nI ukazał na śpiącą Nel.\\r\\n\\r\\nDo południa pędzili prawie bez wytchnienia, ale gdy słońce wzbiło się wysoko na niebo i poczęło przypiekać, wielbłądy, które z natury mało się pocą, oblały się jednak potem i bieg ich stał się znacznie wolniejszy. Karawanę otoczyły znowu skały i osypiska. Wąwozy, które w czasie deszczów zmieniają się w łożyska strumieni, czyli tzw. khory, zdarzały się coraz częściej. Beduini zatrzymali się na koniec w jednym z nich, całkiem ukrytym wśród skał. Lecz zaledwie zsiedli z wielbłądów, podnieśli krzyk i rzucili się naprzód, schylając się co chwila i ciskając przed siebie kamieniami. Stasiowi, który jeszcze nie zsunął się z siodła, przedstawił się dziwny widok. Oto spośród suchych krzaków porastających dno khoru wysunął się duży wąż i wijąc się z szybkością błyskawicy między okruchami skał, umykał do jakiejś znanej sobie kryjówki. Beduini ścigali go zaciekle, a na pomoc im poskoczył Gebhr z nożem w ręku. Ale z powodu nierówności gruntu zarówno trudno trafić było węża kamieniem, jak przygwoździć go nożem — wkrótce też wrócili wszyscy trzej z widocznym w twarzach przestrachem.\\r\\n\\r\\nI zabrzmiały zwykłe u Arabów okrzyki:\\r\\n\\r\\n— Allach!\\r\\n\\r\\n— Bismillach!\\r\\n\\r\\n— Maszallach!\\r\\n\\r\\nNastępnie obaj Sudańczycy poczęli spoglądać jakimś dziwnym, zarazem badawczym i pytającym wzrokiem na Stasia, który nie rozumiał wcale, o co chodzi.\\r\\n\\r\\nTymczasem Nel zsiadła także z wielbłąda i jakkolwiek mniej była zmęczona niż w nocy, Staś rozciągnął dla niej wojłok w cieniu na równym miejscu i kazał się jej położyć, by mogła, jak mówił, rozprostować nóżki. Arabowie zabrali się do południowego posiłku, który jednak składał się tylko z sucharów i daktyli oraz z łyku wody. Wielbłądów nie pojono, albowiem piły w nocy. Twarze Idrysa, Gebhra i Beduinów były wciąż frasobliwe i postój odbywał się w milczeniu. Na koniec Idrys odwołał Stasia na bok i począł wypytywać go z twarzą zarazem tajemniczą i niespokojną:\\r\\n\\r\\n— Widziałeś węża?\\r\\n\\r\\n— Widziałem.\\r\\n\\r\\n— Nie tyś go zaklął, by się nam ukazał?\\r\\n\\r\\n— Nie.\\r\\n\\r\\n— Spotka nas jakieś nieszczęście, gdyż ci głupcy nie zdołali węża zabić!\\r\\n\\r\\n— Spotka was szubienica.\\r\\n\\r\\n— Milcz. Czy twój ojciec jest czarownikiem?\\r\\n\\r\\n— Jest — odpowiedział bez wahania Staś zrozumiawszy w jednej chwili, że ci dzicy i przesądni ludzie uważają ukazanie się płaza za złą wróżbę i za zapowiedź, że ucieczka im się nie uda.\\r\\n\\r\\n— To więc twój ojciec nam go zesłał — odpowiedział Idrys — ale powinien zrozumieć, że za jego czary możemy się pomścić na tobie.\\r\\n\\r\\n— Nic mi nie zrobicie, gdyż przypłaciliby za moją krzywdę synowie Fatmy.\\r\\n\\r\\n— I to już zrozumiałeś? Ale pamiętaj, że gdyby nie ja, byłbyś spłynął krwią pod korbaczem Gebhra — ty i mała bint także.\\r\\n\\r\\n— Wstawię się też tylko za tobą, a Gebhr pójdzie na powróz.\\r\\n\\r\\nNa to Idrys popatrzył na niego przez chwilę jakby ze zdziwieniem i rzekł:\\r\\n\\r\\n— Życie nasze nie jest jeszcze w twoich rękach, a ty przemawiasz już do nas jak nasz pan…\\r\\n\\r\\nPo chwili zaś dodał:\\r\\n\\r\\n— Dziwny z ciebie uled (chłopiec) i takiego jeszcze nie widziałem. Byłem dotychczas dobry dla was, lecz ty się miarkuj i nie groź.\\r\\n\\r\\n— Bóg karze zdradę — odpowiedział Staś.\\r\\n\\r\\nByło jednak rzeczą widoczną, że pewność, z jaką mówił chłopak, w połączeniu ze złą wróżbą pod postacią węża, który zdołał umknąć, zaniepokoiła w wysokim stopniu Idrysa. Siadłszy już na wielbłąda powtórzył kilkakrotnie: „Tak! Ja byłem dla was dobry!”, jakby na wszelki wypadek chciał wrazić to Stasiowi w pamięć, a następnie zaczął przesuwać ziarnka różańca wyrobione ze skorupy orzecha dum i modlić się.\\r\\n\\r\\nKoło godziny drugiej po południu upał, mimo iż pora była zimowa, uczynił się niezwykły. Na niebie nie było żadnej chmurki, ale krańce widnokręgu poszarzały. Nad karawaną unosiło się kilka sępów, których rozpostarte szeroko skrzydła rzucały ruchome, czarne cienie na płowe piaski. W rozpalonym powietrzu czuć było jakby swąd. Wielbłądy nie przestając pędzić poczęły dziwnie chrząkać. Jeden z Beduinów zbliżył się do Idrysa.\\r\\n\\r\\n— Zanosi się na coś niedobrego — rzekł.\\r\\n\\r\\n— Co myślisz? — zapytał Sudańczyk.\\r\\n\\r\\n— Złe duchy zbudziły wiatr śpiący na zachodzie pustyni, a ów wstał z piasków i bieży ku nam.\\r\\n\\r\\nIdrys podniósł się nieco na siodle, popatrzył w dal i odpowiedział:\\r\\n\\r\\n— Tak jest. Idzie z zachodu i południa, ale on nie bywa tak wściekły jak khmasin.\\r\\n\\r\\n— Trzy lata temu zasypał jednak koło Abu-Hamel całą karawanę, a odwiał ją dopiero zeszłej zimy. Ualla! Może mieć dosyć siły, by pozatykać nozdrza wielbłądów i wysuszyć wodę w workach.\\r\\n\\r\\n— Trzeba pędzić, by zawadził nas jednym tylko skrzydłem.\\r\\n\\r\\n— Lecimy mu w oczy i nie potrafimy go ominąć.\\r\\n\\r\\n— Im prędzej przyjdzie, tym prędzej przewieje.\\r\\n\\r\\nTo rzekłszy Idrys uderzył wielbłąda korbaczem, a za jego przykładem poszli inni. Przez jakiś czas słychać było tylko tępe razy grubych batów, podobne do klaskania w dłonie, i okrzyki: yalla!… Na południowym zachodzie białawy przedtem widnokrąg pociemniał. Upał trwał ciągle i słońce paliło głowy jeźdźców. Sępy wzbiły się widocznie bardzo wysoko, albowiem cienie od ich skrzydeł malały coraz bardziej, a w końcu znikły zupełnie.\\r\\n\\r\\nUczyniło się duszno.\\r\\n\\r\\nArabowie krzyczeli na wielbłądy, póki nie wyschły im gardła, po czym umilkli i nastała cisza śmiertelna, przerywana stękaniem zwierząt. Małe dwa liski piaskowe o ogromnych uszach przemknęły się koło karawany, uciekając w stronę przeciwną.\\r\\n\\r\\nTen sam Beduin, który poprzednio rozmawiał z Idrysem, ozwał się znowu jakimś dziwnym, jakby nie swoim głosem:\\r\\n\\r\\n— To nie będzie zwykły wiatr. Ścigają nas złe czary. Wszystkiemu winien wąż…\\r\\n\\r\\n— Wiem — odpowiedział Idrys.\\r\\n\\r\\n— Patrz, powietrze drży. Tego nie bywa w zimie.\\r\\n\\r\\nJakoż rozpalone powietrze poczęło drgać, a wskutek złudzenia oczu jeźdźcom wydało się, że drgają i piaski. Beduin zdjął z głowy przepoconą myckę i rzekł:\\r\\n\\r\\n— Serce pustyni bije trwogą.\\r\\n\\r\\nA wtem drugi Beduin, jadący na czele jako przewodnik wielbłądów, odwrócił się i jął wołać:\\r\\n\\r\\n— Idzie już! idzie!\\r\\n\\r\\nI rzeczywiście wiatr nadchodził. W oddali pojawiła się jakby ciemna chmura, która czyniła się w oczach coraz wyższą i zbliżała się do karawany. Poruszyły się też naokół najbliższe fale powietrza i nagle podmuchy poczęły skręcać piasek. Tu i ówdzie tworzyły się lejki, jakby ktoś wiercił kijem powierzchnię pustyni. Miejscami wstawały chybkie wiry, podobne do kolumienek cienkich u spodu, a rozwianych jak pióropusze w górze. Ale wszystko to trwało przez jedno mgnienie oka. Chmura, którą pierwszy ujrzał przewodnik wielbłądów, nadleciała z niepojętą szybkością. W ludzi i zwierzęta uderzyło jakby skrzydło olbrzymiego ptaka. W jednej chwili oczy i usta jeźdźców napełniły się kurzawą. Tumany pyłu zakryły niebo, zakryły słońce i na świecie uczynił się mrok. Ludzie poczęli tracić się z oczu, a najbliższe nawet wielbłądy majaczyły jak we mgle. Nie szum — bo na pustyni nie ma drzew — ale huk wichru głuszył nawoływania przewodnika i ryk zwierząt. W powietrzu czuć było taką woń, jaką wydaje czad węgli. Wielbłądy stanęły i odwróciwszy się od wiatru, powyciągały długie szyje w dół, tak że nozdrza ich dotykały prawie piasku.\\r\\n\\r\\nSudańczycy nie chcieli jednak pozwolić na postój, gdyż karawany, które się wstrzymują w czasie huraganu, bywają często zasypywane. Najlepiej wtedy jest pędzić razem z wichrem, ale Idrys i Gebhr nie mogli i tego uczynić, albowiem w ten sposób wracaliby do Fajumu, skąd spodziewali się pogoni. Więc gdy pierwsze uderzenie przeszło, pognali znów wielbłądy.\\r\\n\\r\\nNastała chwilowa cisza, lecz rudy mrok rozpraszał się bardzo powoli, albowiem słońce nie mogło przebić się przez tumany zawieszone w powietrzu. Grubsze i cięższe drobinki piasku poczęły jednak opadać. Napełniły one wszystkie szpary i załamania w siodłach i zatrzymywały się w fałdach odzieży. Ludzie i zwierzęta za każdym oddechem wciągali pył, który drażnił ich płuca i skrzypiał w zębach.\\r\\n\\r\\nPrzy tym wicher mógł się zerwać na nowo i przesłonić całkiem świat. Stasiowi przyszło na myśl, że gdyby w chwili takich ciemności znalazł się na jednym wielbłądzie z Nel, to mógłby go zawrócić i uciekać z wiatrem na północ. Kto wie, czyby dostrzeżono ich wśród mroku i zamętu żywiołów, a jeśliby zdołali dotrzeć do pierwszej lepszej wioski nad Bahr-Jussef przy Nilu, byliby ocaleni — Idrys i Gebhr nie ośmieliliby się nawet ich ścigać, albowiem wpadliby natychmiast w ręce miejscowych zabtiów.\\r\\n\\r\\nStaś zważywszy to wszystko trącił w ramię Idrysa i rzekł:\\r\\n\\r\\n— Daj mi gurdę z wodą.\\r\\n\\r\\nIdrys nie odmówił, gdyż jakkolwiek rano skręcili znacznie w głąb pustyni i byli dość daleko od rzeki, mieli wody dość, a wielbłądy napiły się obficie w czasie nocnego postoju. Prócz tego, jako człowiek obeznany z pustynią, wiedział, że po huraganie przychodzi zwykle deszcz i wyschnięte khory zmienia chwilowo na strumienie.\\r\\n\\r\\nStasiowi chciało się rzeczywiście pić, więc pociągnął dobrze wody, po czym nie oddając gurdy trącił znowu w ramię Idrysa.\\r\\n\\r\\n— Zatrzymaj karawanę.\\r\\n\\r\\n— Dlaczego? — zapytał Sudańczyk.\\r\\n\\r\\n— Dlatego że chcę przesiąść się na wielbłąda małej bint i dać jej wody.\\r\\n\\r\\n— Dinah ma większą gurdę od mojej.\\r\\n\\r\\n— Ale jest łakoma i pewnie ją wypiła. Musiało się też nasypać dużo piasku do siodła, które uczyniliście podobnym do kosza. Dinah nie da sobie z tym rady.\\r\\n\\r\\n— Wiatr zerwie się za chwilę i znów wszystko zasypie.\\r\\n\\r\\n— Tym bardziej mała bint będzie potrzebowała pomocy.\\r\\n\\r\\nIdrys uderzył batem wielbłąda — i przez chwilę jechali w milczeniu.\\r\\n\\r\\n— Czemu nie odpowiadasz? — zapytał Staś.\\r\\n\\r\\n— Bo się namyślam, czy lepiej przywiązać cię do siodła, czy związać ci ręce z tyłu.\\r\\n\\r\\n— Oszalałeś!\\r\\n\\r\\n— Nie. Ale odgadłem, coś chciał uczynić.\\r\\n\\r\\n— Pogoń i tak nas doścignie, więc nie potrzebuję tego czynić.\\r\\n\\r\\n— Pustynia jest w ręku Boga.\\r\\n\\r\\nUmilkli znowu. Grubszy piasek opadł zupełnie; pozostał w powietrzu tylko subtelny, czerwony pył, coś w rodzaju śreżogi, przez którą słońce przeświecało jak miedziana blacha. Ale widać już było dalej. Przed karawaną ciągnęła się teraz płaska równina, na której krańcu bystre oczy Arabów dostrzegły znów chmurę. Była ona wyższa od poprzedniej, a prócz tego wystrzelały z niej jakby słupy, jakby olbrzymie rozszerzone u góry kominy. Na ten widok zadrżały serca Arabów i Beduinów, albowiem rozpoznali wielkie wiry piaszczyste. Idrys podniósł ręce i zbliżywszy dłonie do uszu począł bić pokłony nadlatującemu wichrowi. Jego wiara w jedynego Boga nie przeszkadzała mu widocznie czcić i bać się innych, albowiem Staś usłyszał wyraźnie, jak mówił:\\r\\n\\r\\n— Panie! my dzieci twoje, a więc nie pożresz nas!\\r\\n\\r\\nA „pan” właśnie nadleciał i targnął wielbłądami z siłą tak straszliwą, że omal nie poupadały na ziemię. Zwierzęta zbiły się teraz w ciasną gromadę, z głowami zwróconymi w środek ku sobie. Poruszyły się całe masy piasku. Karawanę ogarnął mrok głębszy niż poprzednio, a w tym mroku przelatywały obok jeźdźców jakieś jeszcze ciemniejsze, niewyraźne przedmioty, jakby olbrzymie ptaki lub rozpędzone wraz z huraganem wielbłądy. Lęk ogarnął Arabów, którym zdawało się, że to są duchy zaginionych pod piaskami zwierząt i ludzi. Wśród huku i wycia wichru słychać było dziwne głosy podobne do szlochania, to do śmiechu, to do wołania o pomoc. Lecz to były złudy. Karawanie groziło stokroć straszniejsze, rzeczywiste niebezpieczeństwo. Sudańczycy wiedzieli dobrze, że jeśli który z wielkich wirów tworzących się ustawicznie w łonie huraganu pochwyci ich w swe skręty, to postrąca jeźdźców i porozprasza wielbłądy, a jeśli załamie się i zwali na nich, wówczas w mgnieniu oka usypie nad nimi olbrzymią piaszczystą mogiłę, w której będą czekali, póki następny huragan nie odwieje ich kościotrupów.\\r\\n\\r\\nStasiowi kręciło się w głowie, tchu brakło w piersiach i oślepiał go piasek. Ale zdawało mu się chwilami, że słyszy płacz i wołanie Nel, więc myślał tylko o niej. Korzystając z tego, że wielbłądy stały w zbitej kupie i że Idrys nie może na niego uważać, postanowił przeleźć po cichu na wielbłąda dziewczynki, już nie dlatego, by uciekać, ale by jej dać pomoc i dodać odwagi. Zaledwie jednak wziął nogi pod siebie i wyciągnął ręce chcąc schwycić za krawędź Nelinego siodła, szarpnęła nim olbrzymia pięść Idrysa. Sudańczyk porwał go jak piórko, położył przed sobą i począł go krępować palmowym powrozem, a po związaniu mu rąk przewiesił go przez siodło. Staś ścisnął zęby i opierał się, jak mógł, ale na próżno. Mając wyschłe gardło i zasypane usta, nie mógł i nie chciał przekonywać Idrysa, że pragnie przyjść tylko z pomocą dziewczynce, nie zaś uciekać.\\r\\n\\r\\nPo chwili jednak czując, że się dusi, począł wołać zdławionym głosem:\\r\\n\\r\\n— Ratujcie małą bint!… ratujcie małą bint!\\r\\n\\r\\nLecz Arabowie woleli myśleć o własnym życiu. Wieja uczyniła się tak straszna, że ani nie mogli usiedzieć na wielbłądach, ani wielbłądy ustać na miejscu. Dwaj Beduini oraz Chamis i Gebhr zeskoczyli na ziemię, aby trzymać zwierzęta za postronki przywiązane do kantarów pod ich szczęką dolną. Idrys zepchnąwszy Stasia w tył siodła uczynił to samo. Zwierzęta rozstawiały jak najszerzej nogi, by oprzeć się wściekłej wichurze, ale brakło im sił, i karawana, smagana żwirem, który zacinał jakby setkami biczów, i piaskiem, który kłuł jak szpilkami, poczęła to powolniej, to pośpieszniej kręcić się i cofać pod naporem. Chwilami wicher wyrywał doły pod jej nogami; to znów piasek i żwir, obijając się o boki wielbłądów, tworzyły w mgnieniu oka kopce sięgające do ich kolan i wyżej. W ten sposób płynęła godzina za godziną. Niebezpieczeństwo stawało się coraz straszliwsze. Idrys zrozumiał wreszcie, że jedynym zbawieniem będzie siąść na wielbłądy i lecieć z wichrem. Ale byłoby to wracać w stronę Fajumu, gdzie czekały na nich sądy egipskie i szubienica.\\r\\n\\r\\n„Ha! trudno — pomyślał Idrys. — Huragan wstrzymał także i pogoń, a gdy ustanie, puścimy się znów na południe.”\\r\\n\\r\\nI począł krzyczeć, by wsiadano na wielbłądy.\\r\\n\\r\\nA wtem zaszło coś, co zmieniło całkiem położenie.\\r\\n\\r\\nOto nagle mroczne, prawie czarne chmury piasku prześwieciły się sinawym światłem. Ciemność potem uczyniła się jeszcze głębsza, ale jednocześnie wstał śpiący na wysokościach i zbudzony przez wicher grzmot i począł przewalać się między Pustynią Arabską i Libijską — potężny, groźny, rzekłbyś: gniewny. Zdawało się, że z niebios staczają się góry i skały. Ogłuszający łoskot wzmagał się, rósł, wstrząsał światem, jął obiegać cały widnokrąg — miejscami wybuchał z siłą tak straszliwą, jakby spękane sklepienie niebieskie waliło się na ziemię; potem znów toczył się z głuchym, ciągłym turkotem; znów wybuchał, znów łamał się, oślepiał błyskawicą, raził gromami, zniżał się, podwyższał, huczał i trwał.\\r\\n\\r\\nWiatr ucichł jakby przerażony, a gdy po długim czasie — gdzieś z niezmiernej oddali wrzeciądze niebios zatrzasnęły się za grzmotem, nastała martwa cisza.\\r\\n\\r\\nLecz po chwili w tej ciszy rozległ się głos przewodnika:\\r\\n\\r\\n— Bóg jest nad wichrem i burzą! Jesteśmy ocaleni!\\r\\n\\r\\nRuszyli. Ale otaczała ich noc tak nieprzebita, że choć wielbłądy biegły blisko, ludzie nie mogli się widzieć — i musieli co chwila odzywać się głośno, by się wzajemnie nie pogubić. Od czasu do czasu jaskrawe błyskawice, sine lub czerwone, rozświecały piaszczystą przestrzeń, lecz po nich zapadała ciemność tak gęsta, że prawie namacalna. Mimo otuchy, którą wlał w serce Sudańczyków głos przewodnika, niepokój nie opuścił ich jeszcze właśnie dlatego, że posuwali się na oślep, nie wiedząc naprawdę, w którą stronę dążą — czy nie kręcą się w kółko lub nie wracają na północ. Zwierzęta potykały się co chwila i nie mogły biec prędko, a przy tym dyszały jakoś dziwnie i tak rozgłośnie, że jeźdźcom wydawało się, iż to cała pustynia dyszy z trwogi. Spadły na koniec pierwsze wielkie krople dżdżu, który prawie zawsze następuje po huraganie, a jednocześnie głos przewodnika ozwał się wśród ciemności:\\r\\n\\r\\n— Khor!…\\r\\n\\r\\nByli nad wąwozem. Wielbłądy zatrzymały się na brzegu, po czym zaczęły ostrożnie zstępować ku dołowi.\\r\\n\\r\\n\\r\\n\\r\\nROZDZIAŁ IX\\r\\n\\r\\nKhor był szeroki, zasypany na dole kamieniami, między którymi rosły karłowate cierniste krzaki. Południową jego ścianę stanowiły wysokie skały, pełne załamań i rozpadlin. Arabowie rozeznali to wszystko przy świetle cichych, ale coraz częstszych błyskawic. Wkrótce też odkryli w skalistej ścianie rodzaj płytkiej jaskini, a raczej obszerną wnękę, w której ludzie łatwo mogli się pomieścić i w razie wielkiej ulewy znaleźć przed nią schronienie. Wielbłądy pomieściły się też wygodnie na lekkim wzniesieniu, tuż przed wnęką. Beduini i dwaj Sudańczycy pozdejmowali z nich ciężary i siodła, by mogły dobrze wypocząć, a Chamis, syn Chadigiego, zajął się tymczasem ścinaniem krzaków cierniowych na ognisko. Duże, pojedyncze krople deszczu spadały ciągle, ale ulewa rozpoczęła się dopiero wówczas, gdy już ludzie rozłożyli się na nocleg. Z początku były to jakby sznurki wody, potem powrozy, a w końcu zdawało się, że całe rzeki zlatują z niewidzialnych chmur na ziemię. Takie to właśnie dżdże, które zdarzają się raz na kilka lat, wzdymają nawet w zimie wodę w kanałach i w Nilu, a w Adenie napełniają olbrzymie cysterny, bez których miasto nie mogłoby wcale istnieć. Staś nigdy w życiu nie widział nic podobnego. Na dnie khoru począł szumieć potok, wejście do wnęki zasłaniały jakby firanki wody, naokół słychać było tylko plusk i bełkotanie. Wielbłądy stały na wzniesieniu i ulewa mogła co najwyżej sprawić im kąpiel, jednakże Arabowie wyglądali co chwila, czy nie grozi zwierzętom niebezpieczeństwo. Ludziom natomiast miło było siedzieć w zabezpieczonej od deszczu jaskini, przy jasnym ogniu z chrustu, który nie zdążył zamoknąć. Na twarzach malowała się radość. Idrys, który zaraz po przybyciu rozwiązał Stasiowi ręce, aby mógł jeść, zwrócił się teraz do niego i rzekł uśmiechając się wzgardliwie:\\r\\n\\r\\n— Mahdi większy jest od wszystkich białych czarowników. On to potłumił huragan i zesłał deszcz.\\r\\n\\r\\nStaś nie odpowiedział nic, albowiem zajął się Nel, która ledwie żyła. Naprzód powytrząsał piasek z jej włosów, następnie, poleciwszy starej Dinah rozpakować rzeczy, które w przekonaniu, że dzieci jadą do ojców, zabrała z Fajumu, wziął ręcznik, namoczył go w wodzie, przetarł nim oczy i twarz dziewczynki. Dinah nie mogła tego uczynić, gdyż widząc, i to źle, na jedno tylko oko, zaniewidziała prawie zupełnie podczas huraganu i przemywanie rozpalonych powiek nie przyniosło jej na razie ulgi. Nel poddawała się biernie wszelkim zabiegom Stasia, patrzyła tylko na niego tak jak zmęczony ptaszek — i dopiero gdy zdjął jej trzewiczki, by powysypywać z nich piasek, a następnie usłał jej wojłok, zarzuciła mu rączki na szyję.\\r\\n\\r\\nA w jego sercu wezbrała wielka litość. Uczuł się opiekunem, starszym bratem i jedynym w tej chwili obrońcą Nel i poczuł zarazem, że tę małą siostrzyczkę kocha ogromnie, daleko więcej niż kiedykolwiek przedtem. Kochał ją przecie i w Port-Saidzie, ale uważał za „berbecia” — więc na przykład nie przychodziło mu nawet do głowy, by na dobranoc całować ją w rękę. Gdyby mu ktoś poddał taką myśl, uważałby, że kawaler, który skończył lat trzynaście, nie może bez ujmy dla swej godności i wieku czegoś podobnego uczynić. Ale obecnie wspólna niedola wzbudziła w nim uśpioną tkliwość, więc ucałował nie jedną, ale obie rączki dziewczynki.\\r\\n\\r\\nPołożywszy się myślał o niej w dalszym ciągu i postanowił dokonać dla wyrwania jej z niewoli jakiegoś nadzwyczajnego czynu. Gotów był na wszystko, nawet na rany i śmierć, tylko z tym utajonym w duszy małym zastrzeżeniem, żeby rany nie bolały zanadto, a śmierć żeby już tam nie była koniecznie i naprawdę śmiercią, gdyż w takim razie nie mógłby widzieć szczęścia oswobodzonej Nel. Następnie jął zastanawiać się nad najbardziej bohaterskimi sposobami ratunku, ale myśli poczęły mu się mącić. Przez chwilę wydało mu się, że zasypują je całe chmury piasku, potem, że wszystkie wielbłądy pakują mu się do głowy — i usnął.\\r\\n\\r\\nArabowie po obrządzeniu wielbłądów, zmordowani walką z huraganem, posnęli też kamiennym snem. Ogniska przygasły, we wnęce zapanował mrok. Wkrótce rozległo się chrapanie ludzi, a z zewnątrz dochodził plusk ulewy i szum wody rozbijającej się o kamienie na dnie khoru. W ten sposób upływała noc.\\r\\n\\r\\nLecz przed świtem zbudziło Stasia z twardego snu uczucie zimna. Pokazało się, że woda zebrana w załamach na wierzchu skały, przedostając się z wolna i kropla po kropli przez jakąś szparę w sklepieniu jaskini, zaczęła wreszcie sączyć mu się na głowę. Chłopak siadł na wojłoku i przez jakiś czas zmagał się ze snem nie mogąc zmiarkować, gdzie jest i co się z nim dzieje.\\r\\n\\r\\nPo chwili jednak wróciła mu przytomność.\\r\\n\\r\\n„Aha! — pomyślał. — Wczoraj był huragan, a my jesteśmy porwani i to jest jaskinia, do której schroniliśmy się przed deszczem.”\\r\\n\\r\\nI jął rozglądać się dokoła. Naprzód spostrzegł ze zdziwieniem, że deszcz przeszedł — i że w jaskini nie jest wcale ciemno, gdyż roświeca ją księżyc bliski już zachodu, więc tkwiący nisko na nieboskłonie. Przy bladych jego promieniach widać było całe wnętrze szerokiej, lecz płytkiej wnęki. Staś ujrzał wyraźnie leżących obok siebie Arabów, a pod drugą ścianą jaskini białą sukienkę Nel śpiącej przy Dinah.\\r\\n\\r\\nI znów wielka tkliwość opanowała mu serce.\\r\\n\\r\\n„Śpi Nel… śpi — mówił sobie — a ja nie śpię… i muszę ją ratować.”\\r\\n\\r\\nPo czym spojrzawszy na Arabów dodał w duszy:\\r\\n\\r\\n„Ach, chciałbym tych wszystkich łotrów…”\\r\\n\\r\\nNagle drgnął.\\r\\n\\r\\nOto wzrok jego padł na skórzane pudło, w którym był sztucer ofiarowany mu na gwiazdkę — i na puszkę z ładunkami leżącą między nim a Chamisem tak blisko, że dość było wyciągnąć rękę.\\r\\n\\r\\nSerce poczęło mu bić jak młotem. Gdyby mógł dorwać się do strzelby i ładunków, stałby się po prostu panem położenia. Dość było w takim razie wysunąć się cicho z wnęki, ukryć się o jakie kilkadziesiąt kroków między złamami kamieni i stamtąd pilnować wyjścia.\\r\\n\\r\\n„Sudańczycy i Beduini — myślał — gdy zbudzą się i spostrzegą, że mnie nie ma, wypadną razem z jaskini, ale wówczas dwoma strzałami powalę dwóch pierwszych, a zanim drudzy nadbiegną, strzelba znów będzie nabita. Zostanie Chamis, ale z tym łatwo dam sobie radę.”\\r\\n\\r\\nTu wyobraził sobie cztery trupy leżące we krwi i jednakże strach i zgroza chwyciły go za pierś. Zamordować czterech ludzi! Wprawdzie są to łotry, ale w każdym razie to rzecz przerażająca. Przypomniał sobie, jak raz w Port-Saidzie zobaczył robotnika-fellacha zabitego przez korbę parowej pogłębiarki i jakie straszne wrażenie zrobił na nim ten drgający w czerwonej kałuży szczątek ludzki. I wzdrygnął się na samo wspomnienie. A teraz trzeba by czterech… I grzech, i okropność!… Nie, nie! tego nigdy nie potrafi uczynić.\\r\\n\\r\\nPoczął się bić z myślami. Dla siebie by tego nie zrobił — tak! Ale tu chodzi o Nel, chodzi o jej obronę, ocalenie i o jej życie, bo przecież ona tego wszystkiego nie wytrzyma i umrze z pewnością albo w drodze, albo wśród dzikich i rozbestwionych hord derwiszów. Co znaczy krew takich nędzników wobec życia Nel i czy w podobnym położeniu wolno się wahać?\\r\\n\\r\\n— Dla Nel! Dla Nel!\\r\\n\\r\\nLecz nagle przez głowę Stasia przeleciała jak wicher myśl, od której włosy zjeżyły mu się na głowie. Co będzie, jeśli który z tych zbójów przyłoży Nel nóż do piersi i zapowie, że ją zamorduje, jeśli on — Staś — nie podda się i nie zwróci im strzelby. Wówczas co?\\r\\n\\r\\n— Wówczas — odpowiedział sobie chłopak — poddam się natychmiast.\\r\\n\\r\\nI w poczuciu swej niemocy rzucił się znów bezwładnie na wojłok.\\r\\n\\r\\nKsiężyc zaglądał już tylko z ukosa przez otwór jaskini i zrobiło się w niej ciemniej. Arabowie chrapali ciągle. Staś przeleżał czas jakiś, po czym nowa myśl poczęła mu świtać w głowie.\\r\\n\\r\\nA gdyby, wysunąwszy się z bronią i ukrywszy wśród skał, nie zabijał ludzi, ale powystrzelał wielbłądy? Szkoda i żal niewinnych zwierząt — to prawda, cóż jednak robić! Ludzie zabijają przecie zwierzęta nie tylko dla ocalenia życia, lecz na rosół i pieczeń. Otóż pewną jest rzeczą, że gdyby zdołał zabić cztery, a tym bardziej pięć wielbłądów, to dalsza podróż byłaby niemożliwa. Nikt z karawany nie śmiałby się udać do nadbrzeżnych wiosek dla zakupu nowych wielbłądów. A w takim razie Staś obiecałby w imieniu ojców ludziom bezkarność, a nawet nagrody pieniężne — i… nie pozostałoby im nic innego, jak wracać.\\r\\n\\r\\nTak. Jeśli jednak nie dadzą mu czasu do zrobienia tych obietnic i zabiją go w pierwszej chwili złości?\\r\\n\\r\\nDać czas i wysłuchać go muszą, albowiem mając w ręku strzelbę potrafi utrzymać ich w przyzwoitej odległości, póki wszystkiego nie wypowie. Gdy to uczyni, zrozumieją, że jedynym dla nich ratunkiem jest poddać się. Wówczas stanie na czele karawany i poprowadzi ją wprost do Bahr-Jussef i do Nilu. Wprawdzie są obecnie od nich dość daleko, może o dzień lub dwa drogi, gdyż Arabowie skręcili przez ostrożność znacznie w głąb pustyni. Ale to nic nie szkodzi; zostanie przecie kilka wielbłądów, a na jednym z nich pojedzie Nel. Staś począł się przypatrywać uważnie Arabom. Spali wszyscy mocno, jak śpią ludzie niezmiernie strudzeni, ale ponieważ noc miała się ku końcowi, mogli się wkrótce przebudzić. Trzeba było działać zaraz. Zabranie puszki z ładunkami nie przedstawiało trudności, gdyż leżała tuż obok. Trudniejsza była sprawa ze strzelbą, którą Chamis położył przy drugim swym boku. Staś miał nadzieję, że mu się uda ją wykraść, ale postanowił wydobyć ją z pudelka i włożyć osadę z lufami dopiero, gdy będzie o kilkadziesiąt kroków od jaskini, gdyż obawiał się, by szczęk żelaza o żelazo nie pobudził śpiących.\\r\\n\\r\\nChwila nadeszła. Chłopak wygiął się jak pałąk nad Chamisem i chwyciwszy za ucho pudła podniósł je i począł przenosić na swoją stronę. Serce i tętna biły mu ciężko, w oczach ciemniało, oddech stał się szybki, ale on ścisnął zęby i starał się opanować wzruszenie. Jednakże gdy rzemyki opasujące pudło zaskrzypiały z lekka, krople zimnego potu wystąpiły mu na czoło. Ta sekunda wydała mu się wiekiem. Lecz Chamis ani drgnął. Pudło opisało nad nim łuk i stanęło cicho obok puszki z nabojami.\\r\\n\\r\\nStaś odetchnął. Połowa roboty była wykonana. Teraz należało wysunąć się bez szelestu z jaskini, ubiec kilkadziesiąt kroków, następnie schować się w załamach, otworzyć pudło, złożyć strzelbę, nabić ją i wsypać sobie kilkanaście ładunków do kieszeni. Karawana byłaby wówczas istotnie na jego łasce.\\r\\n\\r\\nCzarna sylwetka Stasia zarysowała się na jaśniejszym tle otworu jaskini. Jeszcze sekunda, a będzie już na zewnątrz. Jeszcze minuta, a ukryje się w załamach skalnych. A wtedy, choćby który ze zbójów się zbudził, nim pomiarkuje, co się stało, nim rozbudzi innych — będzie za późno. Chłopak z obawy, by nie zrzucić jakiego kamienia, których dużo leżało na progu wnęki, wysunął jedną nogę i począł szukać stopą pewnego gruntu.\\r\\n\\r\\nI już wychylił z otworu głowę, już miał wysunąć się cały, gdy nagle stało się coś takiego, od czego krew ścięła mu się lodem w żyłach.\\r\\n\\r\\nOto wśród głębokiej ciszy rozgrzmiało jak grom radosne szczekanie Saby, napełniło cały wąwóz i zbudziło śpiące w nim echa. Arabowie porwali się ze snu jak jeden człowiek i pierwszym przedmiotem, który uderzył ich w oczy, był widok Stasia z pudłem w jednej i puszką z nabojami w drugiej ręce.\\r\\n\\r\\n\\r\\n\\r\\n\\r\\n\\r\\nAch, Sabo, coś ty uczynił!…\\r\\n\\r\\n\\r\\n\\r\\nROZDZIAŁ X\\r\\n\\r\\nWszyscy w jednej chwili rzucili się z okropnym krzykiem na Stasia, w mgnieniu oka wydarli mu strzelbę, naboje i przewróciwszy go na ziemię skrępowali mu ręce i nogi postronkami, bijąc go przy tym i kopiąc, póki wreszcie nie odpędził ich Idrys w obawie o życie chłopca. Następnie poczęli rozmawiać urywanymi słowami, jak ludzie, nad którymi zawisło straszliwe niebezpieczeństwo i których ocalił tylko wypadek.\\r\\n\\r\\n— To szatan wcielony! — zawołał Idrys z twarzą pobladłą ze strachu i wzruszenia.\\r\\n\\r\\n— Byłby nas powystrzelał jak dzikie gęsi na karm!— dodał Gebhr.\\r\\n\\r\\n— Ach, gdyby nie ten pies.\\r\\n\\r\\n— Bóg go zesłał.\\r\\n\\r\\n— A chcieliście go zabić! — rzekł Chamis.\\r\\n\\r\\n— Nikt go odtąd nie dotknie.\\r\\n\\r\\n— Będzie miał zawsze kości i wodę.\\r\\n\\r\\n— Allach! Allach! — powtarzał nie mogąc się uspokoić Idrys — śmierć była nad nami. Uf!\\r\\n\\r\\nI poczęli spoglądać na leżącego Stasia z nienawiścią, ale i z pewnym zdumieniem, że jeden mały chłopak mógłby stać się przyczyną ich klęski i zguby.\\r\\n\\r\\n— Na proroka! — ozwał się jeden z Beduinów — trzeba przecie zapobiec temu, by ten syn Iblisa nie poskręcał nam karków. Węża wieziemy Mahdiemu! Co myślicie z nim teraz uczynić?\\r\\n\\r\\n— Trzeba mu obciąć prawą pięść! — zawołał Gebhr.\\r\\n\\r\\nBeduini nie odpowiedzieli nic, lecz Idrys nie chciał się na to zgodzić. Przyszło mu na myśl, że gdyby pogoń ich schwytała, kara za okaleczenie chłopca spadłaby na nich tym straszniejsza. Wreszcie któż mógł zaręczyć, czy Staś nie umrze po operacji? A w takim razie na zamianę za Fatmę i jej dzieci pozostałaby tylko Nel.\\r\\n\\r\\nWięc gdy Gebhr wydobył nóż chcąc spełnić swą groźbę, Idrys chwycił go za przegub ręki i zatrzymał:\\r\\n\\r\\n— Nie! — rzekł. — Wstyd byłby dla pięciu wojowników Mahdiego bać się tak jednego chrześcijańskiego szczeniaka, by aż obcinać mu pięści. Będziemy wiązali go na noc, a za to, co chciał teraz uczynić, otrzyma dziesięć uderzeń korbaczem.\\r\\n\\r\\nGebhr gotów był natychmiast do wykonania wyroku, ale Idrys odepchnął go znów i nakazał bić jednemu z Beduinów, szepnąwszy mu do ucha, żeby nie czynił tego zbyt mocno. Ponieważ Chamis może ze względu na swą dawną służbę u inżynierów, a może z jakiej innej przyczyny, nie chciał się do niczego mieszać, drugi Beduin przewrócił Stasia grzbietem do góry i egzekucja miała się już rozpocząć, gdy wtem zaszła niespodziewana przeszkoda.\\r\\n\\r\\nOto w otworze wnęki ukazała się Nel wraz z Sabą.\\r\\n\\r\\nZajęta swoim ulubieńcem, który wpadłszy do jaskini rzucił się zaraz do jej nóżek, słyszała ona wprawdzie krzyki Arabów, ale że w Egipcie zarówno Arabowie, jak i Beduini wrzeszczą przy każdej sposobności, tak jakby się mieli wzajem mordować, więc nie zwracała na to uwagi. Dopiero zawoławszy Stasia i nie otrzymując od niego odpowiedzi wyszła zobaczyć, czy nie siedzi już na wielbłądzie, i z przerażeniem ujrzała przy pierwszych blaskach poranku Stasia leżącego na ziemi, a nad nim Beduina z korbaczem w ręku. Na ten widok poczęła krzyczeć wniebogłosy i tupać nóżkami, a gdy Beduin nie zważając na to wymierzył pierwsze uderzenie, rzuciła się naprzód i przykryła sobą chłopca.\\r\\n\\r\\nBeduin zawahał się, gdyż nie miał rozkazu bić dziewczynki, a tymczasem rozległ się jej pełen rozpaczy i przerażenia głos:\\r\\n\\r\\n— Saba! Saba!\\r\\n\\r\\nA Saba zrozumiał, o co chodzi — i w jednym skoku znalazł się przy dzieciach. Sierść zjeżyła mu się na karku i grzbiecie, oczy zapłonęły czerwono, w piersiach i w potężnej gardzieli zahuczał jakby grzmot.\\r\\n\\r\\nA następnie wargi pomarszczonej paszczy podniosły się z wolna w górę — i zęby oraz długie na cal białe kły ukazały się aż do krwawych dziąseł. Olbrzymi brytan począł teraz zwracać głowę w prawo i w lewo, jakby chciał pokazać dobrze Sudańczykom i Beduinom swój straszliwy „garnitur”, powiedzieć im: — Patrzcie! oto, czym będę bronił dzieci.\\r\\n\\r\\nOni zaś cofnęli się pośpiesznie, albowiem naprzód wiedzieli, że Saba uratował im życie, a po wtóre było rzeczą jasną, że kto by zbliżył się w tej chwili do Nel, temu rozwścieczony mastyf utopiłby natychmiast kły w gardle. Więc stali bezradni, spoglądając na się niepewnym wzrokiem i jakby pytając jeden drugiego, co obecnie należy czynić.\\r\\n\\r\\nWahanie się ich trwało tak długo, że Nel miała dość czasu, by zawołać starą Dinah i kazać jej porozcinać więzy Stasia. Wtedy chłopiec wstał i trzymając dłoń na głowie Saby, zwrócił się do napastników:\\r\\n\\r\\n— Nie chciałem pozabijać was, tylko wielbłądy — rzekł przez zaciśnięte zęby.\\r\\n\\r\\nLecz i ta wiadomość przeraziła tak Arabów, że byliby się niezawodnie rzucili znów na Stasia, gdyby nie płonące oczy i nie zjeżona jeszcze sierść Saby. Gebhr chciał nawet skoczyć ku niemu, ale jedno głuche warknięcie przykuło go na miejscu.\\r\\n\\r\\nNastała chwila milczenia — po czym zabrzmiał donośny głos Idrysa:\\r\\n\\r\\n— W drogę! W drogę!\\r\\n\\r\\n\\r\\n\\r\\nROZDZIAŁ XI\\r\\n\\r\\nMinął dzień, noc i jeszcze dzień, a oni pędzili wciąż na południe, zatrzymując się tylko na czas krótki w khorach, by nie zmordować zbyt wielbłądów, napoić je, nakarmić, a zarazem rozdzielić żywność i wodę między sobą. Z obawy pogoni wykręcili jeszcze bardziej na zachód, o wodę bowiem nie potrzebowali się przez pewien czas troszczyć. Ulewa trwała wprawdzie nie więcej nad siedem godzin, ale była tak niezmierna, jakby nad pustynią nastąpiło oberwanie się chmur, więc zarówno Idrys i Gebhr, jak i Beduini wiedzieli, że na dnie khorów i w tych miejscach, gdzie skały tworzą naturalne wgłębienia i ocembrzyny, znajdzie się przez parę dni tyle wody, że nie tylko starczy dla nich i dla wielbłądów, ale nawet na zrobienie zapasów. Po wielkim dżdżu nastała, jak zwykle bywa, wspaniała pogoda. Niebo było bez chmurki, powietrze tak przezroczyste, że wzrok sięgał na niezmierną odległość. W nocy niebo nabite gwiazdami skrzyło się i migotało, jakby tysiącami diamentów. Od piasków pustyni szedł rzeźwy chłód.\\r\\n\\r\\nGarby wielbłądów stały się już mniejsze, ale zwierzęta karmione dobrze, były wciąż wedle arabskiego wyrażenia „harde”, to jest nie podupadły na siłach i biegły tak ochoczo, że karawana posuwała się naprzód niewiele wolniej niż pierwszego dnia po wyruszeniu z Gharak-el-Sultani. Staś ze zdziwieniem zauważył, że w niektórych khorach, w rozpadlinach skalnych zabezpieczonych od deszczu, Beduini znajdują zapasy durry i daktyli. Domyślił się z tego, że przed porwaniem ich zostały poczynione pewne przygotowania i że wszystko było z góry ułożone między Fatmą, Idrysem i Gebhrem z jednej a Beduinami z drugiej strony. Łatwo było również odgadnąć, że dwaj ci ludzie byli to stronnicy i wyznawcy Mahdiego, którzy chcieli do niego się przedostać i dlatego łatwo dali się wciągnąć Sudańczykom do spisku. W okolicach Fajumu i koło Gharak-el-Sultani sporo było Beduinów, którzy wraz z dziećmi i wielbłądami koczowali na pustyni i przychodzili do Medinet lub do stacji kolejowych dla zarobku. Tych dwóch Staś nie widywał jednak nigdy poprzednio — i oni również nie musieli bywać w Medinet, skoro, jak się pokazało, nie znali Saby.\\r\\n\\r\\nChłopcu przychodziło na myśl, czyby nie spróbować ich przekupić, ale przypomniawszy sobie ich pełne zapału okrzyki, ilekroć wspominano przy nich imię Mahdiego, uznał to za rzecz niemożliwą. Nie poddał się wszelako biernie wypadkom, albowiem w tej chłopięcej duszy tkwiła zadziwiająca istotnie energia, którą podnieciły jeszcze dotychczasowe niepowodzenia. „Wszystko, com przedsięwziął — mówił sobie — skończyło się na tym, że mnie obito. Ale choćby mnie mieli co dzień smagać korbaczem, a nawet zabić, nie przestanę myśleć o tym, by wyrwać Nel i siebie z rąk tych łotrów. Jeżeli pogoń ich schwyci, to tym lepiej, ja jednak będę tak postępował, jakbym się jej wcale nie spodziewał.” — I na wspomnienie o tym, co go spotkało, na myśl o tych zdradliwych i okrutnych ludziach, którzy po wyrwaniu mu strzelby okładali go pięściami i kopali, burzyło się w nim serce i rosła zawziętość. Czuł się nie tylko zwyciężonym, lecz i upokorzonym przez nich w swej dumie białego człowieka. Przede wszystkim jednak czuł krzywdę Nel — i to poczucie wraz z goryczą, która zapiekła się w nim po ostatnim niepowodzeniu, zmieniło się w nieubłaganą nienawiść do obu Sudańczyków. Słyszał wprawdzie nieraz od ojca, że nienawiść zaślepia i że poddają jej się tylko takie dusze, które nie umieją zdobyć się na coś lepszego; na razie jednak nie mógł jej w sobie pokonać i nie umiał jej ukryć.\\r\\n\\r\\nNie umiał zaś tak dalece, że Idrys zauważył ją i począł się niepokoić, zrozumiał bowiem, że w razie jeśli pogoń ich schwyta, nie może już liczyć na wstawiennictwo chłopca. Idrys gotów był zawsze do czynów najzuchwalszych, ale jako człowiek nie pozbawiony rozumu sądził, że należy wszystko przewidzieć i w razie nieszczęścia zostawić sobie jakąś otwartą furtkę ocalenia. Z tego powodu chciał się po ostatnim zajściu jako tako ze Stasiem pojednać i w tym celu na pierwszym przystanku rozpoczął z nim następującą rozmowę:\\r\\n\\r\\n— Po tym, coś zamierzał uczynić — rzekł — musiałem cię ukarać, gdyż inaczej tamci byliby cię zabili, ale zakazałem Beduinom bić cię zbyt mocno.\\r\\n\\r\\nA gdy nie otrzymał żadnej odpowiedzi, tak po chwili mówił dalej:\\r\\n\\r\\n— Słuchaj, sam powiedziałeś, że biali dotrzymują zawsze przysięgi, więc jeśli mi przysięgniesz na twego Boga i na głowę małej bint, że nie uczynisz nic przeciw nam, to nie każę cię na noc wiązać.\\r\\n\\r\\nStaś nie odrzekł i na to ani słowa i tylko z błysku jego oczu Idrys poznał, że przemawia na próżno. Jednakże mimo namów Gebhra i Beduinów nie kazał go na noc wiązać, a gdy Gebhr nie przestawał nalegać, odrzekł mu z gniewem:\\r\\n\\r\\n— Zamiast pójść spać będziesz dziś stał na straży. Postanawiam też odtąd, że jeden z nas będzie zawsze czuwał podczas snu innych.\\r\\n\\r\\nI rzeczywiście zmiany straży zaprowadzone zostały od owego dnia na stałe. Utrudniało to i niweczyło w wysokim stopniu wszelkie zamysły Stasia, na którego każdy wartownik zwracał baczną uwagę.\\r\\n\\r\\nLecz natomiast zostawiono dzieciom większą swobodę, tak że mogły zbliżać się do siebie i rozmawiać bez przeszkód. Zaraz też na pierwszym przystanku Staś siadł koło Nel, pilno mu bowiem było podziękować jej za pomoc.\\r\\n\\r\\nAle choć czuł dla niej wielką wdzięczność, nie umiał wyrażać się górnolotnie ani czule, więc począł tylko potrząsać obie jej rączki.\\r\\n\\r\\n— Nel! — rzekł. — Jesteś bardzo dobra i dziękuję ci, a prócz tego otwarcie powiadam, że postąpiłaś jak osoba co najmniej trzynastoletnia.\\r\\n\\r\\nW ustach Stasia podobne słowa były najwyższą pochwałą, więc serce małej kobietki zapłonęło radością i dumą. Wydało jej się w tej chwili, że nie masz dla niej nic niepodobnego.\\r\\n\\r\\n— Niech ja tylko całkiem dorosnę, to oni obaczą! — odrzekła spoglądając wojowniczo w stronę Sudańczyków.\\r\\n\\r\\nAle ponieważ nie rozumiała jeszcze, o co chodziło i dlaczego Arabowie rzucili się wszyscy na Stasia, więc chłopak począł opowiadać, jak postanowił wykraść strzelbę, pozabijać wielbłądy i zmusić wszystkich do powrotu nad rzekę.\\r\\n\\r\\n— Gdyby mi było się to udało — mówił — bylibyśmy już wolni.\\r\\n\\r\\n— Ale oni przebudzili się? — pytała z bijącym sercem dziewczynka.\\r\\n\\r\\n— Przebudzili się. Zrobił to Saba, którzy przyleciał i począł tak szczekać, że zbudziłby umarłego.\\r\\n\\r\\nWówczas oburzenie jej zwróciło się przeciw Sabie.\\r\\n\\r\\n— Brzydki Saba! Brzydki! Za to, jak teraz przyleci nie przemówię do niego ani słowa i powiem mu, że jest szkaradny.\\r\\n\\r\\nNa to Staś, choć nie było mu w ogóle do śmiechu, uśmiechnął się jednak i zapytał:\\r\\n\\r\\n— Jakże będziesz mogła nie przemówić do niego ani słowa i jednocześnie powiedzieć mu, że jest szkaradny?\\r\\n\\r\\nBrewki Nel podniosły się do góry i na twarzy odbiło się zakłopotanie, po czym odrzekła:\\r\\n\\r\\n— Pozna to z mojej miny.\\r\\n\\r\\n— Chyba. Ale on nie jest winien, bo nie mógł wiedzieć, co się dzieje. Pamiętaj także, że potem przyszedł nam na ratunek.\\r\\n\\r\\nWspomnienie to złagodziło trochę gniew Nel, nie chciała jednak udzielić od razu winowajcy przebaczenia.\\r\\n\\r\\n— To dobrze — rzekła — ale kto jest prawdziwym dżentelmenem, ten nie powinien szczekać na powitanie.\\r\\n\\r\\nStaś uśmiechnął się znowu:\\r\\n\\r\\n— Prawdziwy dżentelmen nie szczeka i na pożegnanie, chyba że jest psem, a Saba jest nim.\\r\\n\\r\\nLecz po chwili smutek zamglił oczy chłopca — westchnął raz, drugi, po czym wstał z kamienia, na którym siedzieli, i rzekł:\\r\\n\\r\\n— Najgorsze to, że nie mogłem ciebie uwolnić.\\r\\n\\r\\nA Nel wspięła się na paluszki i zarzuciła mu ręce na szyję. Chciała go pocieszyć, chciała z bliska, z noskiem przy jego twarzy, wyszeptać podziękowanie, ale ponieważ nie umiała znaleźć słów odpowiednich, więc ścisnęła go tylko jeszcze mocniej za szyję i pocałowała w ucho. Tymczasem Saba, który spóźniał się zawsze — nie tyle dlatego, że nie mógł zdążyć za wielbłądami, ile dlatego, że polował po drodze na szakale lub obszczekiwał sępy siedzące na zrębach skał — nadleciał z nie mniejszym niż zwykle hałasem. Dzieci na jego widok zapomniały o wszystkim i mimo ciężkiego ich położenia zwykłe pieszczoty i zabawy rozpoczęły się na dobre, póki nie przerwali ich Arabowie. Chamis dał psu jeść i wody, po czym siedli wszyscy na wielbłądy i ruszyli w największym pędzie na południe.\\r\\n\\r\\n\\r\\n\\r\\nROZDZIAŁ XII\\r\\n\\r\\nBył to najdłuższy etap, jechali bowiem z małą tylko przerwą przez godzin osiemnaście. Tylko prawdziwie wierzchowe wielbłądy mające dobry zapas wody w żołądkach mogą taką drogę wytrzymać. Idrys nie oszczędzał ich, albowiem bał się rzeczywiście pogoni. Rozumiał, że musiała już od dawna wyruszyć, a przypuszczał, że obaj inżynierowie znajdują się na jej czele i że czasu nie tracą. Niebezpieczeństwo groziło od strony rzeki, albowiem było rzeczą pewną, że zaraz po porwaniu dzieci zostały wysłane rozkazy telegraficzne do wszystkich osad pobrzeżnych, ażeby szejkowie czynili wyprawy w głąb pustyni na obie strony Nilu i zatrzymywali wszystkich jadących na południe. Chamis zapewniał, że rząd i inżynierowie musieli wyznaczyć wielkie nagrody za ich schwytanie i że wskutek tego pustynia roi się zapewne od poszukujących. Jedyną na to radą byłoby skręcić jak najdalej na zachód; ale na zachodzie leżała wielka oaza Kharge, do której depesze mogły dojść także, a prócz tego, gdyby odjechali za daleko od rzeki, po kilku dniach zabrakłoby im wody i czekałaby ich śmierć z pragnienia.\\r\\n\\r\\nA chodziło także o żywność. Beduini w ciągu dwóch tygodni poprzedzających porwanie dzieci przygotowali wprawdzie w znanych sobie kryjówkach zapas durry, sucharów i daktylów, ale tylko na odległość czterech dni drogi od Medinet. Idrys ze strachem myślał, że gdy zabraknie pożywienia, trzeba będzie koniecznie wysłać ludzi po zakup zapasów do wiosek nadbrzeżnych, a wtedy ludzie ci, wobec rozbudzonej czujności i przyobiecanych za schwytanie zbiegów nagród, łatwo mogą wpaść w ręce miejscowych szejków — i wydać całą karawanę. Położenie było istotnie trudne, niemal rozpaczliwe, i Idrys widział z każdym dniem jaśniej, na jakie szalone porwał się przedsięwzięcie.\\r\\n\\r\\n„Byle minąć Assuan! byle minąć Assuan!” — mówił sobie z trwogą i rozpaczą w duszy. Nie dowierzał on Chamisowi, który twierdził, że wojownicy Mahdiego dochodzą już do Assuanu, albowiem Staś temu zaprzeczył, Idrys zaś pomiarkował od dawna, że biały uled wie więcej od nich wszystkich. Ale przypuszczał, że za pierwszą kataraktą, gdzie lud jest dzikszy, mniej podległy wpływom Anglików i egipskiego rządu, znajdzie się więcej utajonych wyznawców proroka, którzy w danym razie dadzą im pomoc, dostarczą żywności i wielbłądów. Lecz i do Assuanu było jeszcze, jak wyliczyli Beduini, około pięciu dni drogi, coraz bardziej pustynnej, a każdy postój zmniejszał w oczach zapasy dla zwierząt i ludzi.\\r\\n\\r\\nNa szczęście, mogli przynaglać wielbłądy i pędzić w największym pośpiechu, albowiem upały nie wyczerpywały ich sił. W dzień, podczas godzin południowych, słońce przypiekało wprawdzie mocno, ale powietrze było wciąż rzeźkie, a noce tak chłodne, że Staś przesiadał się za zgodą Idrysa na wielbłąda Nel, chcąc czuwać nad jej zdrowiem i bronić ją od zaziębienia.\\r\\n\\r\\nLecz jego obawy były płonne, gdyż Dinah, której stan oczu, a raczej oka, poprawił się znacznie, pilnowała z wielką troskliwością swej panienki. Chłopca zdziwiło to nawet, że zdrowie małej nie poniosło dotychczas szwanku i że tę drogę, z coraz mniejszymi odpoczynkami, znosiła równie dobrze jak on sam. Zmartwienie, obawa i łzy, które przelewała z tęsknoty za tatusiem, nie zaszkodziły jej zbyt widocznie. Może wychudła trochę i jasna twarzyczka sczerniała jej od wiatru, ale w następnych dniach podróży odczuwała daleko mniej zmęczenia niż z początku. Prawda, że Idrys oddał jej najlżej niosącego wielbłąda i urządził siodło znakomicie, tak że mogła w nim sypiać leżąc, głównie jednak świeże powietrze pustyni, którym dzień i noc oddychała, dodawało jej sił do znoszenia trudów i niewywczasów.\\r\\n\\r\\nStaś nie tylko czuwał nad nią, ale umyślnie otaczał ją jakby czcią, której mimo ogromnego przywiązania do małej siostrzyczki wcale dla niej nie odczuwał. Zauważył jednak, że to udziela się Arabom i że ci mimo woli utwierdzają się w przekonaniu, iż wiozą coś niesłychanie cennego, jakąś wyjątkowo ważną brankę, z którą trzeba postępować jak najostrożniej. Idrys przyzwyczaił się do tego jeszcze w Medinet — toteż wszyscy obchodzili się z nią dobrze. Nie żałowano jej wody ani daktylów. Okrutny Gebhr nie śmiałby już teraz podnieść na nią ręki. Może przyczyniała się do tego nadzwyczajna uroda dziewczynki i to, że było w niej coś jakby z kwiatu i jakby z ptaszka, a urokowi temu nie umiały oprzeć się nawet dzikie i nierozwinięte dusze Arabów. Nieraz też, gdy na postojach stawała przy ognisku nanieconym z róż jerychońskich lub cierni — różowa od płomienia i srebrna od księżyca, zarówno Sudańczycy, jak Beduini nie mogli od niej oczu oderwać cmokając wedle swego zwyczaju z podziwu i pomrukując: Allach, Maszallach lub Bismillach.\\r\\n\\r\\nDrugiego dnia w południe, po owym długim etapie, Staś i Nel, którzy jechali tym razem na jednym wielbłądzie, mieli chwilę radosnego wzruszenia. Zaraz po wschodzie słońca unosiła się nad pustynią jasna i przezrocza mgła, która jednak wnet opadła. Potem, gdy słońce wzbiło się wyżej, upał uczynił się większy niż w dniach poprzednich. W chwilach gdy wielbłądy przystawały, nie było czuć najmniejszego powiewu, tak że zarówno powietrze, jak i piaski zdawały się spać w cieple, świetle i ciszy. Karawana wjechała właśnie na wielką, jednostajną równinę nie poprzerywaną khorami, gdy nagle oczom dzieci przedstawił się cudny widok. Kępy smukłych palm i drzew pieprzowych, plantacje mandarynek, białe domy, mały meczet ze strzelistym minaretem, a niżej mury otaczające ogrody, wszystko to pojawiło się z taką wyrazistością i w odległości tak niewielkiej, iż można było mniemać, że po upływie pół godziny karawana znajdzie się wśród drzew oazy.\\r\\n\\r\\n— Co to? — zawołał Staś. — Nel! Nel! patrz!\\r\\n\\r\\nNel podniosła się i na razie zamilkła ze zdumienia, ale po chwili poczęła krzyczeć z radości:\\r\\n\\r\\n— Medinet! do tatusia! do tatusia!\\r\\n\\r\\nA Staś aż pobladł ze wzruszenia.\\r\\n\\r\\n— Doprawdy… Może to Kharge… Ale nie! to chyba Medinet… Poznaję minaret i widzę nawet wiatraki na studniach.\\r\\n\\r\\nJakoż istotnie w oddali błyszczały wysoko wzniesione wiatraki studni amerykańskich podobne do wielkich białych gwiazd. Na zielonym tle drzew widać je było tak dokładnie, że bystry wzrok Stasia mógł odróżnić pomalowane na czerwono brzegi skrzydeł.\\r\\n\\r\\n— To Medinet!…\\r\\n\\r\\nStaś wiedział przecie i z książek, i z opowiadań, że na pustyni istnieją majaki, zwane fatamorgana, i że nieraz podróżnym zdarza się widzieć oazy, miasta, kępy drzew i jeziora, które są niczym innym jak złudą, grą światła i odbiciem rzeczywistych, dalekich przedmiotów. Ale tym razem zjawisko było tak wyraźne, tak niemal dotykalne, że jednak nie mógł wątpić, iż widzi prawdziwe Medinet. Oto wieżyczka na domu mudira, oto urządzony pod samym szczytem minaretu kolisty ganek, z którego muezin woła do modlitwy, oto znajome grupy drzew — i zwłaszcza te wiatraki! Nie — to musi być rzeczywistość. Chłopcu przyszło na myśl, że może Sudańczycy zastanowiwszy się nad położeniem przyszli do przekonania, że nie uciekną, i nic mu nie mówiąc nawrócili do Fajumu. Ale spokój ich nasunął mu pierwsze wątpliwości. Gdyby to istotnie było Fajum, czyżby patrzyli na nie tak obojętnie? Widzieli przecie zjawisko i pokazywali je sobie palcami, ale w ich twarzach nie było znać najmniejszej niepewności lub wzruszenia. Staś spojrzał jeszcze raz i może ta obojętność Arabów sprawiła, że obraz wydał mu się bledszy. Pomyślał także, że gdyby naprawdę wracali, to karawana skupiłaby się i ludzie, choćby tylko z obawy, jechaliby wszyscy razem. A tymczasem Beduinów, którzy z rozkazu Idrysa od kilku dni wysuwali się znacznie naprzód, wcale nie było widać — a Chamis jadący w tylnej straży wydawał się z oddali nie większy od lecącego przy ziemi sępa.\\r\\n\\r\\n„Fatamorgana!” — rzekł sobie Staś.\\r\\n\\r\\nTymczasem Idrys zbliżył się ku niemu i zawołał:\\r\\n\\r\\n— Hej! popędzaj wielbłąda! widzisz Medinet?\\r\\n\\r\\nMówił widocznie żartobliwie i w głosie jego było tyle przekory, że w duszy chłopca zniknął ostatni cień nadziei, by miał przed sobą prawdziwy Medinet.\\r\\n\\r\\nI z żalem w sercu zwrócił się do Nel chcąc rozproszyć i jej złudzenie, gdy niespodzianie zaszedł wypadek, który zwrócił uwagę wszystkich w inną stronę.\\r\\n\\r\\nNaprzód pojawił się Beduin pędząc co sił ku nim i machając z daleka długą arabską strzelbą, której poprzednio nikt w karawanie nie posiadał. Dopadłszy do Idrysa zamienił z nim kilka pośpiesznych słów, po czym karawana skręciła żywo w głąb pustyni. Lecz po upływie pewnego czasu ukazał się drugi Beduin wiodący za sobą na powrozie tłustą wielbłądzicę z siodłem na garbie i ze skórzanymi workami zawieszonymi po bokach. Zaczęła się znów krótka rozmowa, z której Staś nie mógł jednak nic pochwycić. Karawana w wielkim pędzie dążyła wciąż na zachód i zatrzymała się dopiero wówczas, gdy trafiono na wąski khor, pełen porozrzucanych w dzikim nieładzie skał, rozpadlin i pieczar. Jedna z nich była tak obszerna, że Sudańczycy ukryli w niej ludzi i wielbłądy. Staś, jakkolwiek domyślał się mniej więcej, co zaszło, położył się obok Idrysa i udał śpiącego w nadziei, że Arabowie, którzy zamienili dotychczas zaledwie kilka słów o zdarzeniu, zaczną o nim teraz rozmawiać. Jakoż nadzieja nie zawiodła go, albowiem zaraz po zasypaniu wielbłądom obroków Beduini i Sudańczycy wraz z Chamisem zasiedli do narady.\\r\\n\\r\\n— Możemy odtąd jechać tylko nocą, a w dzień musimy się przytajać — ozwał się jednooki Beduin. — Khorów będzie teraz dużo i w każdym znajdzie się bezpieczna kryjówka.\\r\\n\\r\\n— Czy jesteście pewni, że to był strażnik? — zapytał Idrys.\\r\\n\\r\\n— Allach! Rozmawialiśmy z nim. Szczęście, że był tylko jeden. Stał zakryty skałą, tak że nie mogliśmy go widzieć, ale usłyszeliśmy z dala głos wielbłąda. Wtedy zwolniliśmy biegu i podjechaliśmy tak cicho, że zobaczył nas dopiero, gdyśmy byli o kilka kroków. Przestraszył się bardzo i chciał zmierzyć ku nam ze strzelby. Gdyby był wystrzelił, choćby żadnego z nas nie zabił, mogli usłyszeć strzał inni strażnicy, więc co tchu powiadam: „Stój! Ścigamy ludzi, którzy porwali dwoje białych dzieci, i wkrótce nadbiegnie tu cała pogoń.” Chłopiec był młody i głupi, więc uwierzył, kazał nam tylko przysiąc na Koran, że tak jest. Zsiedliśmy z wielbłądów i przysięgli… Mahdi nas rozgrzeszy…\\r\\n\\r\\n— I pobłogosławi — rzekł Idrys. — Mów, coście następnie uczynili.\\r\\n\\r\\n— Oto — ciągnął Beduin — gdyśmy mu przysięgli, powiadam chłopcu tak: „Ale któż nam zaręczy, czy ty sam nie należysz do zbójców, którzy uciekają z białymi dziećmi, i zali to nie oni zostawili cię tu, byś wstrzymał pogoń.” I kazałem mu także przysiąc, a on się na to zgodził i tym bardziej nam uwierzył. Zaczęliśmy go wypytywać, czy przyszły jakie rozkazy po miedzianym drucie od szejków i czy na pustyni pościg jest urządzony. Powiedział, że tak, że obiecano im wielkie nagrody i że wszystkie khory są strzeżone na dwa dni drogi od rzeki, a po rzece przepływają ciągle wielkie babury (parowce) z Anglikami, z wojskiem…\\r\\n\\r\\n— Nie pomogą babury ani wojsko przeciw sile Allacha i proroka…\\r\\n\\r\\n— Niech się stanie, jak mówisz!\\r\\n\\r\\n— A ty powiedz, jak skończyliście z chłopcem?\\r\\n\\r\\nJednooki Beduin wskazał swego towarzysza.\\r\\n\\r\\n— Abu-Anga — rzekł — zapytał go jeszcze, czy w pobliżu nie ma drugiego strażnika, a gdy odpowiedział, że nie, wówczas pchnął go nożem pod szyję tak nagle, że ów nie wydał żadnego głosu. Wrzuciliśmy go w głęboką szczelinę i przykryliśmy kamieniami i cierniem. W wiosce będą myśleli, że uciekł do Mahdiego, bo mówił nam, że to się trafia.\\r\\n\\r\\n— Niech Bóg błogosławi tych, którzy uciekają, jak pobłogosławił was — odpowiedział Idrys.\\r\\n\\r\\n— Tak! pobłogosławił — odparł Abu-Anga — albowiem wiemy teraz, że musimy trzymać się o trzy dni drogi od rzeki, a oprócz tego zdobyliśmy strzelbę, której nam brakło, i dojną wielbłądzicę.\\r\\n\\r\\n— Gurdy — dodał jednooki — są napełnione wodą i w biesagach jest sporo prosa, tylko prochu znaleźliśmy mało.\\r\\n\\r\\n— Chamis wiezie kilkaset ładunków do tej strzelby białego chłopca, z której nie umiemy strzelać. Proch zawsze jest jednaki i przyda się do naszej.\\r\\n\\r\\nTo rzekłszy Idrys zamyślił się jednak i ciężka troska odbiła się na jego ciemnej twarzy, zrozumiał bowiem, że gdy raz trup padł za nimi, to gdyby obecnie wpadli w ręce egipskiego rządu, już i wstawiennictwo Stasia nie ochroniłoby ich od sądu i kary.\\r\\n\\r\\nStaś słuchał z bijącym sercem i natężoną uwagą. Były w tej rozmowie rzeczy pocieszające, a mianowicie to, że pościg był urządzony, nagrody obiecane i że szejkowie plemion pobrzeżnych odebrali rozkazy zatrzymywania karawan jadących na południe. Ucieszyła chłopca i wiadomość o parowcach płynących w górę rzeki, napełnionych wojskiem angielskim. Derwisze Mahdiego mogli się mierzyć z armią egipską i nawet zwyciężać ją, ale z Anglikami była całkiem inna sprawa, i Staś ani na chwilę nie wątpił, że pierwsza bitwa skończy się doszczętną zagładą dzikich tłumów. Więc z pociechą w duszy mówił sobie tak: „Choćby nas dowieźli do Mahdiego, to może się zdarzyć, że nim nas dowiozą, nie będzie już ani Mahdiego, ani jego derwiszów.” Lecz tę pociechę zatruła mu myśl, że w takim razie czekają ich jeszcze całe tygodnie drogi, która w końcu musi jednak wyczerpać siły Nel — i przez cały ten czas czeka ich towarzystwo łotrów i morderców. Na wspomnienie tego młodego Araba, którego Beduini zarżnęli jak barana, ogarnął Stasia lęk i żal. Postanowił nie mówić o tym Nel, by nie przestraszyć jej i nie powiększać smutku, który odczuwała po zniknięciu złudnego obrazu oazy Fajum i miasta Medinet. Widział przed przybyciem do wąwozu, że mimo woli łzy cisnęły się jej do oczu; przeto gdy dowiedział się z opowiadania Beduinów wszystkiego, czego chciał, udał, że się rozbudził, i podszedł ku niej. A ona siedziała w kącie przy Dinah i jedząc daktyle skrapiała je trochę łzami. Ale ujrzawszy Stasia przypomniała sobie, że niedawno uznał jej postępowanie za godne osoby co najmniej trzynastoletniej, więc nie chcąc pokazać się znów dzieckiem ścisnęła z całej siły ząbkami pestkę daktyla, aby pohamować łkanie.\\r\\n\\r\\n— Nel! — rzekł chłopak — Medinet to było złudzenie, ale wiem na pewno, że nas ścigają, więc nie martw się i nie płacz.\\r\\n\\r\\nNa to dziewczynka podniosła ku niemu załzawione źrenice i odpowiedziała przerywanym głosem:\\r\\n\\r\\n— Nie, Stasiu… ja nie chcę płakać… tylko mi się tak… oczy pocą…\\r\\n\\r\\nAle w tej chwili bródka poczęła się jej trząść, spod stulonych rzęs wybiegły wielkie łzy i rozszlochała się na dobre.\\r\\n\\r\\nŻe jednak wstyd jej było tych łez i oczekiwała za nie bury od Stasia, więc ze wstydu, a trochę i ze strachu, pochowała główkę na jego piersiach, mocząc mu obficie ubranie.\\r\\n\\r\\nLecz on jął ją zaraz pocieszać.\\r\\n\\r\\n— Nel, nie bądź fontanną. Widziałaś, że oni odebrali jakiemuś Arabowi strzelbę i wielbłądzicę? A wiesz, co to znaczy? To znaczy, że na pustyni pełno jest straży. Raz się tym niegodziwcom udało przyłapać strażnika, a drugi raz ich samych złapią. Po Nilu krąży też mnóstwo statków… A jakże! Wrócimy, Nel, wrócimy — i do tego parowcem. Nie bój się!…\\r\\n\\r\\nI byłby ją dłużej w ten sposób pocieszał, gdyby uwagi jego nie zwrócił dziwny dźwięk dochodzący z zewnątrz od wydm piaszczystych, których ostatni huragan nawiał na dno wąwozu. Było to coś podobnego do cienkiego, metalicznego głosu trzcinowej piszczałki. Staś przerwał rozmowę i począł nasłuchiwać. Po chwili takie cieniutkie i żałosne głosy ozwały się z wielu stron naraz. Chłopcu przebłysła myśl, że to może straże arabskie otaczają wąwóz i nawołują się za pomocą gwizdawek. Serce poczęło mu bić. Spojrzał raz i drugi na Sudańczyków, w nadziei, że na twarzach ich ujrzy trwogę, ale nie! Idrys, Gebhr i dwaj Beduini gryźli spokojnie suchary, tylko Chamis zdawał się być trochę zdziwiony. A głosy trwały ciągle. Po pewnym czasie Idrys wstał i wyjrzał z pieczary, po czym wracając zatrzymał się koło dzieci i rzekł.\\r\\n\\r\\n— Piaski zaczynają śpiewać.\\r\\n\\r\\nStaś był tak rozciekawiony, że zapomniał w tej chwili, iż postanowił nie rozmawiać wcale z Idrysem, i zapytał:\\r\\n\\r\\n— Piaski? Co to znaczy?\\r\\n\\r\\n— Tak bywa, a znaczy to, że długo nie będzie deszczu. Ale upał nam nie dokuczy, gdyż aż do Assuanu będziemy jechali tylko nocą.\\r\\n\\r\\nI więcej nie można się było od niego dowiedzieć. Staś i Nel wsłuchiwali się długo w te osobliwe dźwięki, które trwały dopóty, dopóki słońce nie zniżyło się ku zachodowi. Po czym zapadła noc i karawana ruszyła w dalszą drogę.\\r\\n\\r\\n\\r\\n\\r\\nROZDZIAŁ XIII\\r\\n\\r\\nWe dnie chronili się w ukrytych i trudno dostępnych miejscach wśród skał i rozpadlin, a nocami pędzili bez wytchnienia, póki nie minęli pierwszej katarakty. Aż na koniec, gdy Beduini z położenia i postaci khorów rozpoznali, że Assuan został już za nimi, wielki ciężar spadł z piersi Idrysa. Ponieważ cierpieli już na brak wody, zbliżyli się więc na pół dnia drogi od rzeki. Tam następnej nocy Idrys ukrywszy karawanę wysłał z Beduinami wszystkie wielbłądy do Nilu, aby napoiły się dobrze i na czas dłuższy. Pas urodzajny wzdłuż rzeki Nilu był już za Assuanem węższy. W niektórych miejscach pustynia dochodziła do rzeki. Wsie leżały w znacznej od siebie odległości. Beduini zatem wrócili szczęśliwie, przez nikogo nie widziani, ze znacznymi zapasami wody. Należało tylko myśleć o żywności, gdyż zwierzęta, karmione skąpo, od tygodnia wychudły bardzo. Szyje ich wydłużyły się, garby opadły, a nogi stały się słabe. Durry i zapasów dla ludzi mogło z wielką biedą wystarczyć jeszcze na dwa dni. Idrys myślał jednakże, że po dwóch dniach można będzie, jeżeli nie we dnie, to w nocy, zbliżyć się do pastwisk nadrzecznych, a może i zakupić sucharów i daktylów w jakiej wiosce.\\r\\n\\r\\nSabie nie dawano już wcale jeść ani pić i tylko dzieci chowały dla niego resztki pożywienia, ale on sobie jakoś radził i na postoje przylatywał często z zakrwawioną paszczą i ze śladami ukąszeń na szyi i piersiach. Czy łupem tych walk stawały się szakale czy hieny, czy może lisy piaskowe lub gazele, tego nie wiedział nikt, dość, że nie było na nim znać wielkiego głodu. Czasem też czarne wargi jego bywały wilgotne, jakby pił. Beduini domyślali się, że musiał wykopywać głębokie jamy na dnie wąwozów i w ten sposób dokopywać się do wody, którą węchem pod ziemią wyczuwał. Tak rozkopują nieraz dna rozpadlin zbłąkani podróżni i jeśli często nie znajdą wody, to prawie zawsze dostają się do wilgotnych piasków i wysysając je oszukują w ten sposób męczarnie pragnienia.\\r\\n\\r\\nI w Sabie zaszły jednak znaczne zmiany. Piersi i kark miał zawsze potężne, ale boki mu zapadły, przez co wydawał się jeszcze wyższy. W jego oczach o zaczerwienionych białkach było teraz coś dzikiego i groźnego. Do Nel i do Stasia był przywiązany jak i poprzednio i pozwalał robić z sobą, co im się podobało. Chamisowi kiwał jeszcze niekiedy ogonem, ale na Beduinów i Sudańczyków warczał albo kłapał swymi strasznymi kłami, które uderzały wówczas o siebie jak stalowe bretnale. Idrys i Gebhr poczęli się go po prostu bać i mimo usługi, jaką im oddał, znienawidzili go do tego stopnia, że byliby go prawdopodobnie zabili z owej zdobycznej strzelby, gdyby nie chęć przywiezienia Smainowi osobliwego zwierzęcia i gdyby nie to, że minęli już Assuan.\\r\\n\\r\\nMinęli Assuan! Staś myślał o tym ciągle i w duszę poczęła mu z wolna wkradać się wątpliwość, czy pościg ich dogoni. Wiedział wprawdzie, że nie tylko właściwy Egipt, który kończy się za Wadi-Halfa, to jest za drugą kataraktą, ale i cała Nubia jest dotychczas w ręku rządu egipskiego, ale rozumiał, że za Assuanem, a zwłaszcza za Wadi-Halfa, pogoń będzie trudniejsza, a rozkazy rządu niedbalej wykonywane. Miał tylko jeszcze nadzieję, że ojciec wraz z panem Rawlisonem po urządzeniu pogoni z Fajumu sami udali się do Wadi-Halfa parowcem i tam, uzyskawszy od rządu żołnierzy na wielbłądach, będą starali się przeciąć drogę karawanie z południa. Chłopak wyrozumował sobie, że na ich miejscu byłby tak właśnie zrobił, i dlatego uważał przypuszczenie swe za bardzo prawdopodobne.\\r\\n\\r\\nNie zaniechał jednak myśli o ratunku na własną rękę. Sudańczycy chcieli mieć proch do zdobycznej strzelby i w tym celu postanowili porozkręcać kilkanaście ładunków sztucerowych, więc powiedział im, że on sam tylko potrafi to zrobić i że gdy który z nich weźmie się do tego nieumiejętnie, wówczas ładunek wybuchnie mu w palcach i pourywa ręce. Idrys bojąc się w ogóle rzeczy nieznanych i wynalazków angielskich postanowił wreszcie powierzyć chłopcu tę czynność. Staś wziął się do tego chętnie, naprzód w nadziei, że silny angielski proch rozsadzi przy pierwszym strzale starą arabską strzelbę, a po wtóre, że będzie mógł ukryć trochę ładunków. Jakoż poszło mu to łatwiej, niż myślał. Niby to pilnowano go przy robocie, ale Arabowie poczęli zaraz gadać między sobą i wkrótce zajęli się więcej rozmową niż dozorem. Ostatecznie ta ich gadatliwość i wrodzone niedbalstwo pozwoliło Stasiowi ukryć w zanadrzu siedem ładunków. Teraz należało się tylko dobrać do sztucera.\\r\\n\\r\\nChłopiec sądził, że za Wadi-Halfa, to jest drugą kataraktą, nie będzie to rzeczą zbyt trudną, gdyż przewidywał, że czujność Arabów zmniejszać się będzie w miarę, jak będą bliżej celu. Myśl, że będzie musiał pozabijać Sudańczyków i Beduinów, a nawet i Chamisa, przejmowała go zawsze dreszczem, ale po morderstwie, którego dopuścili się Beduini, nie miał już żadnych skrupułów. Mówił sobie, że przecież chodzi o obronę, o wolność i życie Nel i że wobec tego może nie liczyć się z życiem przeciwników, zwłaszcza jeśli się nie poddadzą i jeśli przyjdzie do walki.\\r\\n\\r\\nAle chodziło o sztucer. Staś umyślił dostać go w ręce podstępem i gdyby się zdarzyła sposobność, nie czekać aż do Wadi-Halfa, ale dokonać dzieła jak najprędzej.\\r\\n\\r\\nJakoż nie czekał.\\r\\n\\r\\nPrzeszły już dwa dni, jak minęli Assuan — i Idrys musiał wreszcie o świcie trzeciego dnia wyprawić Beduinów po żywność, której zabrakło zupełnie. Wobec zmniejszonej liczby przeciwników Staś powiedział sobie: „Teraz albo nigdy” — i natychmiast zwrócił się do Sudańczyka z następującym pytaniem:\\r\\n\\r\\n— Idrysie, czy wiesz, że kraj który zaczyna się niedaleko za Wadi-Halfa, to już Nubia?\\r\\n\\r\\n— Wiem. Miałem piętnaście lat, a Gebhr osiem, gdy ojciec przywiózł nas z Sudanu do Fajumu, i pamiętam, że przejechaliśmy wówczas na wielbłądach całą Nubię. Ale kraj ten należy jeszcze do Turków (Egipcjan).\\r\\n\\r\\n— Tak, Mahdi jest dopiero pod Chartumem — i widzisz, jak głupio gadał Chamis, gdy mówił wam, że wojska derwiszów dochodzą już do Assuanu. Ja jednak zapytam się o co innego. Oto czytałem w książkach, że w Nubii dużo jest dzikich zwierząt i dużo rozbójników, którzy nikomu nie służą i napadają zarówno Egipcjan, jak i wiernych Mahdiego. Czymże będziecie się bronili, jeśli napadną was dzikie zwierzęta albo rozbójnicy?\\r\\n\\r\\nStaś przesadzał umyślnie, mówiąc o dzikich zwierzętach, natomiast rozboje w Nubii od czasu wojny zdarzały się dość często, zwłaszcza w południowej, graniczącej z Sudanem części kraju.\\r\\n\\r\\nIdrys zastanowił się przez chwilę nad pytaniem, które zaskoczyło go niespodzianie, gdyż dotychczas nie pomyślał o tym nowym niebezpieczeństwie — i odrzekł:\\r\\n\\r\\n— Mamy noże i strzelbę.\\r\\n\\r\\n— Taka strzelba jest na nic.\\r\\n\\r\\n— Wiem. Twoja jest lepsza, ale nie umiemy z niej strzelać, a tobie nie damy jej w ręce.\\r\\n\\r\\n— Nawet nie nabitej?\\r\\n\\r\\n— Tak jest, albowiem może być zaczarowana.\\r\\n\\r\\nStaś wzruszył ramionami.\\r\\n\\r\\n— Idrysie, gdyby to mówił Gebhr, to bym się nie dziwił, ale o tobie myślałem, że masz więcej rozumu. Z nie nabitej strzelby nie wystrzeli i sam wasz Mahdi.\\r\\n\\r\\n— Milcz — przerwał surowo Idrys. — Mahdi potrafi wystrzelić nawet z palca.\\r\\n\\r\\n— To strzelajże tak i ty.\\r\\n\\r\\nSudańczyk popatrzył bystro w oczy chłopca.\\r\\n\\r\\n— Dlaczego chcesz, żeby dać ci strzelbę?\\r\\n\\r\\n— Chcę cię nauczyć z niej strzelać.\\r\\n\\r\\n— Co ci na tym zależy?\\r\\n\\r\\n— Bardzo wiele, bo jeśli napadną nas rozbójnicy, to mogą wszystkich pozabijać! Ale jeśli się boisz i strzelby, i mnie, to mniejsza o to.\\r\\n\\r\\nIdrys zamilkł. Bał się istotnie, ale nie chciał się do tego przyznać. Zależało mu jednak na tym bardzo, by zapoznać się z bronią angielską, albowiem posiadanie jej i umiejętność użycia podniosłyby jego znaczenie w obozie mahdystów — nie mówiąc o tym, że w razie jakiego napadu łatwiej by było mu się obronić.\\r\\n\\r\\nWięc po krótkim namyśle rzekł:\\r\\n\\r\\n— Dobrze. Niech Chamis poda strzelbę, a ty ją wyjmij.\\r\\n\\r\\nChamis spełnił obojętnie rozkaz, któremu Gebhr nie mógł się sprzeciwić, albowiem zajęty był opodal przy wielbłądach. Staś wyjął trochę drżącymi rękoma osadę, następnie lufy — i podał je Idrysowi.\\r\\n\\r\\n— Widzisz, że są puste — rzekł.\\r\\n\\r\\nIdrys wziął lufy i spojrzał przez nie w górę.\\r\\n\\r\\n— Tak jest, nie ma w nich nic.\\r\\n\\r\\n— Teraz uważaj — mówił Staś — tak się strzelba składa (i to mówiąc złożył lufy z osadą), a tak się otwiera. Widzisz? Rozkładam ją znów, a teraz złóż ją ty…\\r\\n\\r\\nSudańczyk, który przypatrywał się z wielką uwagą ruchom Stasia, począł próbować. Nie od razu poszło mu łatwo, ale ponieważ Arabowie odznaczają się w ogóle wielką zręcznością, więc po chwili strzelba została złożona.\\r\\n\\r\\n— Otwórz! — komenderował Staś.\\r\\n\\r\\nIdrys otworzył sztucer łatwo.\\r\\n\\r\\n— Zamknij.\\r\\n\\r\\nPoszło jeszcze łatwiej.\\r\\n\\r\\n— Teraz mi daj dwie puste gilzy. Nauczę cię, jak się zakłada ładunki.\\r\\n\\r\\nArabowie zachowali wykręcone gilzy, ponieważ miały dla nich wartość mosiądzu, więc Idrys podał dwie z nich Stasiowi — i nauka rozpoczęła się na nowo.\\r\\n\\r\\nSudańczyk w pierwszej chwili przestraszył się trochę trzasku tkwiących w gilzach kapiszonów, ale ostatecznie przekonał się, że zarówno z pustych luf, jak z pustych ładunków nikt nie zdoła wystrzelić. Zaufanie jego do Stasia wróciło przy tym i dlatego, że chłopiec oddawał mu co chwila broń do ręki.\\r\\n\\r\\n— Tak — rzekł Staś — umiesz już składać sztucer, umiesz otwierać, zamykać i trzymać przy twarzy oraz pociągać za cyngiel. Ale trzeba się jeszcze nauczyć mierzyć. To jest rzecz najtrudniejsza. Weź pustą gurdę od wody i postaw ją o sto kroków… oto, na tych tam kamieniach, a potem wróć tu do mnie — pokażę ci, jak się mierzy.\\r\\n\\r\\nIdrys wziął gurdę i bez najmniejszego wahania poszedł umieścić ją na wskazanych kamieniach. Ale zanim zrobił pierwsze sto kroków, Staś wysunął puste gilzy, a wsunął na ich miejsce pełne ładunki. Nie tylko serce, ale i tętna w skroniach poczęły mu bić z taką siłą, że myślał, że mu rozsadzą głowę. Chwila stanowcza nadeszła — chwila wolności dla Nel i dla niego — chwila zwycięstwa — zarazem straszna i pożądana!\\r\\n\\r\\nOto życie Idrysa jest w jego ręku. Jedno pociągnięcie za cyngiel i ów zdrajca, który porwał Nel, padnie trupem. Ale Staś, który miał w żyłach polską i francuską krew, uczuł nagle, że za nic w świecie nie zdoła strzelić do człowieka odwróconego plecami. Niech się przynajmniej zawróci — i niech spojrzy śmierci w oczy. A potem co? Potem przyleci Gebhr i nim przebieży dziesięć kroków, również chwyci zębami za kurzawę. Pozostanie Chamis. Ale Chamis straci głowę, a choćby jej nie stracił, będzie czas wsunąć nowe ładunki do luf. Gdy nadjadą Beduini, zastaną trzy trupy i sami znajdą to, na co zasłużyli. Potem dość będzie skierować wielbłądy ku rzece.\\r\\n\\r\\nWszystkie te myśli i obrazy przelatywały jak wichry przez głowę Stasia. Czuł, że to, co za parę minut ma się stać, jest zarazem straszne i konieczne. W piersiach skłębiła mu się duma zwycięzcy z poczuciem okropnego wstrętu do zwycięstwa. Była chwila, że się zawahał, ale wspomniał na te męki, które znosili biali jeńcy, na ojca, na pana Rawlisona, na Nel, na Gebhra, który uderzył dziewczynkę korbaczem, i nienawiść wybuchnęła w nim z nową siłą. „Trzeba! Trzeba!” — mówił sobie przez zaciśnięte zęby i nieubłagane postanowienie odbiło się na jego twarzy, która stała się jakby wykuta z kamienia. Tymczasem Idrys umieścił skórzaną gurdę na odległym o sto kroków kamieniu i zawrócił. Staś widział jego uśmiechniętą twarz i całą wysoką postać na równej, piaszczystej płaszczyźnie. Po raz ostatni przebłysła mu myśl, że oto ten żywy człowiek padnie za chwilę na ziemię i palcami będzie rwał piasek w ostatnich konwulsjach konania. Ale wahania chłopca skończyły się — i gdy Idrys uszedł pięćdziesiąt kroków, począł z wolna podnosić broń do oka.\\r\\n\\r\\nLecz zanim dotknął palcem cyngla, zza osypisk, odległych o kilkaset kroków, dał się słyszeć gromki okrzyk i w tej samej minucie około dwudziestu jeźdźców na koniach i wielbłądach wyroiło się na płaszczyznę. Idrys skamieniał na ich widok. Staś zdumiał nie mniej, ale natychmiast zdumienie jego ustąpiło szalonej radości. Oto wreszcie oczekiwana pogoń! Tak! to nie może być nic innego! W wiosce schwytano widocznie Beduinów i ci wskazali, gdzie ukrywa się reszta karawany! Zrozumiał to tak samo i Idrys, który ochłonąwszy przybiegł do Stasia z twarzą popielatą z przerażenia i klęknąwszy u jego nóg począł powtarzać zdyszanym głosem:\\r\\n\\r\\n— Panie, ja byłem dla was dobry! Byłem dla małej bint dobry — pamiętaj o tym!…\\r\\n\\r\\nStaś wysunął mechanicznie ładunki z luf — i patrzył. Jeźdźcy pędzili ile tchu w koniach i wielbłądach, krzycząc z radości i wyrzucając w górę długie arabskie strzelby, które łapali w biegu z nadzwyczajną zręcznością. W jasnym, przezroczystym powietrzu widać ich było doskonale. W środku na czele lecieli dwaj Beduini machając jak opętańcy rękoma i burnusami.\\r\\n\\r\\nPo kilku minutach cała banda dopadła do karawany. Niektórzy z jeźdźców zeskakiwali z koni i wielbłądów; niektórzy zostali na siodłach, ale wrzeszcząc ciągle wniebogłosy. Wśród tych krzyków można było odróżnić tylko dwa wyrazy:\\r\\n\\r\\n— Chartum! Gordon! Gordon! Chartum!…\\r\\n\\r\\nNa koniec jeden z Beduinów — ten, którego towarzysz zwał Abu-Angą — przypadł do Idrysa skurczonego u nóg Stasia i począł wołać:\\r\\n\\r\\n— Chartum wzięte! Gordon zabity. Mahdi zwycięzca!\\r\\n\\r\\nIdrys wyprostował się, ale jeszcze uszom nie wierzył.\\r\\n\\r\\n— A ci ludzie? — zapytał drżącymi wargami.\\r\\n\\r\\n— Ci ludzie mieli nas schwytać, a teraz idą wraz z nami do proroka!\\r\\n\\r\\nStasiowi pociemniało w oczach…\\r\\n\\r\\n\\r\\n\\r\\nROZDZIAŁ XIV\\r\\n\\r\\nI rzeczywiście zgasła ostatnia nadzieja ucieczki w czasie podróży. Staś wiedział już teraz, że ani jego pomysły na nic się nie przydadzą, ani pogoń ich nie doścignie i że jeśli wytrzymają trudy drogi, to dojadą do Mahdiego i zostaną wydani w ręce Smaina. Jedynym pokrzepieniem była mu teraz tylko myśl, że zostali porwani dlatego, by Smain oddał ich za swe dzieci. Ale kiedy się to stanie i co ich przedtem może spotkać? Jak straszliwa czeka ich niedola wśród spitej krwią dzikiej hordy? Czy Nel wytrzyma te wszystkie trudy i niewygody — na to nikt nie mógł odpowiedzieć. Wiadomo było natomiast, że Mahdi i jego derwisze nienawidzą chrześcijan i w ogóle Europejczyków; więc w duszy chłopca zrodziła się obawa, czy wpływ Smaina będzie dostateczny, by osłonił ich oboje przed zniewagami, przed okrucieństwem i wściekłością wyznawców Mahdiego, którzy mordowali nawet i wiernych rządowi mahometan? Po raz pierwszy od chwili porwania ogarnęła Stasia głęboka rozpacz, a jednocześnie i jakieś przesadne przypuszczenie, że prześladuje ich zły los. Przecież sam pomysł porwania ich z Fajumu i zawiezienia ich do Chartumu był po prostu szaleństwem, którego mogli dopuścić się tylko tak dzicy i głupi ludzie, jak Idrys i Gebhr, nie rozumiejący, że muszą przebyć tysiące kilometrów krajem podległym rządowi egipskiemu, a właściwie Anglikom. Na dobrą sprawę powinni być schwytani na drugi dzień, a jednak wszystko składało się tak, że oto są już niedaleko drugiej katarakty — i że nie doścignęły ich żadne poprzednie pogonie, a ostatnia, która mogła ich zatrzymać, połączyła się z nimi i będzie im odtąd pomocą. Do rozpaczy Stasia, do jego bojaźni o los małej Nel dołączyło się jeszcze uczucie upokorzenia, że jednak nic nie potrafi poradzić i co więcej, nie zdoła już nic wymyślić, albowiem choćby mu oddano teraz strzelbę i ładunki, nie może przecież powstrzymać wszystkich Arabów składających karawanę.\\r\\n\\r\\nI gryzł się tymi myślami tym bardziej, że zbawienie było już tak bliskie. Gdyby Chartum nie był upadł lub upadł o kilka dni później, ci sami ludzie, którzy przeszli teraz na stronę Mahdiego, byliby ich schwytali i oddali w ręce rządu. Staś siedząc na wielbłądzie za Idrysem i słuchając ich rozmów przekonał się, że byłoby tak niezawodnie. Zaraz bowiem po wyruszeniu w dalszą drogę naczelnik pogoni zaczął opowiadać Idrysowi, co ich skłoniło do zdrady chedywa. Wiedzieli poprzednio, że wielka armia — już nie egipska, ale angielska — wyruszyła na południe przeciw derwiszom pod wodzą jenerała Wolseleya. Widzieli mnóstwo statków, które wiozły groźnych żołnierzy angielskich z Assuanu do Wadi-Halfa, skąd budowano dla nich kolej do Abu-Hammed. Przez długi czas wszyscy szejkowie pobrzeżni — i ci, którzy pozostali wierni rządowi, i ci, którzy w głębi duszy sprzyjali Mahdiemu — byli pewni, że zguba derwiszów i ich proroka jest nieuchronna, albowiem Anglików nigdy nikt nie zwyciężył.\\r\\n\\r\\n— Akbar Allach! — przerwał wznosząc do góry ręce Idrys — a jednakże zostali zwyciężeni!\\r\\n\\r\\n— Nie — odpowiedział naczelnik pogoni — Mahdi wysłał przeciw nim plemiona Dżallno, Barbara i Dadżim, razem blisko trzydzieści tysięcy najlepszych swych wojowników, którymi dowodził Musa, syn Helu; pod Abu-Klea przyszło do strasznej bitwy, w której Bóg dał zwycięstwo niewiernym.\\r\\n\\r\\n— Tak jest, Musa, syn Helu, poległ, a z jego żołnierzy garść tylko wróciła do Mahdiego. Dusze innych są w raju, a ciała leżą w piaskach, czekając dnia zmartwychwstania. Wieść o tym prędko rozeszła się nad Nilem. Wtedy myśleliśmy, że Anglicy pójdą dalej na południe i oswobodzą Chartum. Ludzie powtarzali: „Koniec, koniec!” A tymczasem Bóg zrządził inaczej.\\r\\n\\r\\n— Jak? co się stało? — pytał gorączkowo Idrys.\\r\\n\\r\\n— Co się stało? — mówił z rozjaśnioną twarzą naczelnik. — Oto tymczasem Mahdi zdobył Chartum, a Gordonowi ucięto w czasie szturmu głowę. A że Anglikom tylko o Gordona chodziło, więc dowiedziawszy się o jego śmierci wrócili z powrotem na północ. Allach! widzieliśmy znów statki z ogromnymi żołnierzami płynące w dół rzeki, ale nie rozumieliśmy, co to znaczy. Anglicy dobre tylko nowiny rozgłaszają natychmiast, a złe tają. Niektórzy z naszych mówili, że Mahdi już zginął. Ale wreszcie prawda wyszła na jaw. Kraj ten należy jeszcze do rządu. W Wadi-Halfa i dalej, aż do trzeciej, a może i do czwartej katarakty, znajdują się jeszcze żołnierze chedywa, wszelako teraz, po odwrocie Anglików, my wierzymy już, że Mahdi podbije nie tylko Nubię i Egipt, nie tylko Mekkę i Medinę, ale i cały świat. Dlatego, zamiast was schwytać i wydać w ręce rządu, idziemy razem z wami do proroka.\\r\\n\\r\\n— Więc przyszły rozkazy, by nas schwytać?\\r\\n\\r\\n— Do wszystkich wiosek, do wszystkich szejków, do załóg wojskowych. Gdzie miedziany drut, po którym przelatują rozkazy z Kairu, nie dochodzi, tam przyjeżdżali zabtiowie (żandarmi) z oznajmieniem, że kto was schwyta, dostanie tysiąc funtów nagrody. Masz-allach… to wielkie bogactwo!… wielkie!…\\r\\n\\r\\nIdrys spojrzał podejrzliwie na mówiącego:\\r\\n\\r\\n— Ale wy wolicie błogosławieństwo Mahdiego?\\r\\n\\r\\n— Tak jest. A przy tym zdobył on tak ogromne łupy i tyle pieniędzy w Chartumie, że funty egipskie mierzy workami od obroków i rozdaje je między swych wiernych…\\r\\n\\r\\n— Jednakże jeśli żołnierze egipscy są jeszcze w Wadi-Halfa i dalej, to mogą nas schwytać po drodze.\\r\\n\\r\\n— Nie. Trzeba się tylko śpieszyć, póki się nie opamiętają. Oni teraz, po odwrocie Anglików, potracili całkiem głowy — zarówno wierni rządowi szejkowie, jak żołnierze i zabtiowie. Wszyscy myślą, że Mahdi lada chwila nadejdzie, toteż ci z nas, którzy mu w duszy sprzyjali, uciekają teraz śmiało do niego i nikt ich nie ściga, albowiem w tych pierwszych chwilach nikt nie wydaje rozkazów i nikt nie wie, kogo słuchać.\\r\\n\\r\\n— Tak — odpowiedział Idrys — ale prawdę rzekłeś, że trzeba się śpieszyć, póki się nie opamiętają, gdyż do Chartumu jeszcze daleko…\\r\\n\\r\\nStasiowi, który wysłuchał dokładnie całej tej rozmowy, zabłysnął znów na chwilę nikły promyk nadziei. Jeśli żołnierze egipscy zajmują dotychczas rozmaite miejscowości pobrzeżne w Nubii, to wobec tego, że Anglicy zabrali wszystkie statki, muszą ustępować przed hordami Mahdiego lądem. A w takim razie może się zdarzyć, że karawana wpadnie na którykolwiek z cofających się oddziałów i zostanie otoczona. Staś wyliczył również, że nim wieść o zdobyciu Chartumu rozeszła się pomiędzy plemionami arabskimi mieszkającymi na północ od Wadi-Halfa, upłynęło niezawodnie sporo czasu, tym bardziej że rząd egipski i Anglicy ją taili — przypuszczał zatem, że i rozprzężenie, które musiało zapanować w pierwszej chwili wśród Egipcjan, już przeszło. Niedoświadczonemu chłopcu nie przyszło to jednak na myśl, że w każdym razie upadek Chartumu i śmierć Gordona każą ludziom zapomnieć o wszystkim innym i że szejkowie wierni rządowi jako też miejscowe władze egipskie będą teraz miały co innego do roboty niż myśleć o ratowaniu dwojga białych dzieci.\\r\\n\\r\\nI rzeczywiście Arabowie, którzy przyłączyli się do karawany, niezbyt obawiali się pogoni. Jechali wprawdzie z wielkim pośpiechem i nie żałowali wielbłądów, ale trzymali się blisko Nilu i często nocami skręcali do rzeki, by napoić zwierzęta i nabrać wody w skórzane worki. Czasem ośmielali się zajeżdżać nawet w dzień do wiosek. Dla bezpieczeństwa wysyłali zawsze naprzód na zwiady kilku ludzi, którzy pod pozorem zakupów żywności dowiadywali się, co słychać w okolicy, czy nie ma w pobliżu wojsk egipskich i czy mieszkańcy nie należą do wiernych „Turkom”. Jeśli trafili na ludność sprzyjającą tajemnie Mahdiemu, wówczas cała karawana zjeżdżała do wsi — i często zdarzało się, że opuszczała ją zwiększona o kilku lub nawet kilkunastu młodych Arabów, którzy chcieli także uciekać do Mahdiego.\\r\\n\\r\\nIdrys dowiedział się też, że prawie wszystkie oddziały egipskie stoją od strony Pustyni Nubijskiej, zatem po prawej, wschodniej stronie Nilu. Żeby uniknąć spotkania się z nimi, należało tylko trzymać się lewego brzegu i omijać znaczniejsze miasteczka i osady. Przysparzało to wprawdzie dużo drogi, albowiem rzeka począwszy od Wadi-Halfa tworzy olbrzymi łuk, który schodzi daleko ku południowi, a potem skręca znów na północny wschód, aż do Abu-Hammed, gdzie przybiera już zupełnie południowy kierunek, ale za to ten lewy brzeg, zwłaszcza od oazy Selima, prawie wcale nie był strzeżony, droga zaś upływała Sudańczykom wesoło wśród zwiększonej kompanii, przy obfitości wody i zapasów.\\r\\n\\r\\nMinąwszy trzecią kataraktę przestali się nawet śpieszyć — i jechali tylko nocami ukrywając się we dnie wśród piaszczystych wzgórz i wąwozów, którymi cała pustynia była poprzecinana. Rozciągało się teraz nad nimi niebo bez jednej chmurki, szare na krańcach widnokręgu, w środku wydęte jakby olbrzymia kopuła, ciche i spokojne. Z każdym dniem jednak upał, w miarę jak posuwali się na południe, czynił się coraz straszliwszy i nawet w wąwozach, w głębokim cieniu, żar dokuczał ludziom i zwierzętom. Noce natomiast były bardzo chłodne, roziskrzone od migotliwych gwiazd tworzących jakby mniejsze i większe stadka.\\r\\n\\r\\nStaś spostrzegł, że to już nie są te same konstelacje, które świeciły nocami nad Port-Saidem. Marzył on o tym nieraz, żeby kiedy w życiu zobaczyć Południowy Krzyż — i wreszcie ujrzał go za El-Orde. Ale obecnie blask jego zwiastował mu tylko nieszczęście. Świeciło im także od kilku dni co noc blade, rozpierzchłe i smutne światło zodiakalne, które po zgaśnięciu zórz wieczornych do późnej godziny rozsrebrzało zachodnią stronę nieba.\\r\\n\\r\\n\\r\\n\\r\\nROZDZIAŁ XV\\r\\n\\r\\nWe dwa tygodnie po wyruszeniu z okolic Wadi-Halfa karawana weszła w kraj zdobyty przez Mahdiego. Przebyli w skok pagórkowatą pustynię Gezire i w pobliżu Chendi, gdzie przedtem Anglicy znieśli doszczętnie Musę-uled-Helu, wjechali w okolice wcale już do pustyni niepodobne. Piasków ani osypisk nie było tu widać. Jak okiem sięgnąć rozciągał się step porośnięty w części zieloną trawą, w części dżunglą, wśród której rosły kępami kolczaste akacje, wydające znaną gumę sudańską, a tu i ówdzie pojedyncze, olbrzymie drzewa nabaku, tak rozłożyste, że pod ich konarami stu ludzi mogło znaleźć przed słońcem schronienie. Od czasu do czasu karawana mijała wysokie, podobne do słupów kopce termitów, czyli termitiery, którymi cała podzwrotnikowa Afryka jest zasiana. Zieloność pastwisk i akacyj mile nęciła oczy po jednostajnej, jałowej barwie piasków pustyni.\\r\\n\\r\\nW miejscach, gdzie step był łąką, pasły się stada wielbłądów strzeżonych przez zbrojnych wojowników Mahdiego. Na widok karawany zrywali się oni jak ptaki drapieżne, biegli ku niej, otaczali ją ze wszystkich stron i potrząsając dzidami oraz wrzeszcząc wniebogłosy, wypytywali się ludzi, skąd są, dlaczego ciągną z północy i dokąd dążą? Czasami przybierali postawę tak groźną, że Idrys musiał z największym pośpiechem odpowiadać na pytania, aby uniknąć napaści.\\r\\n\\r\\nStaś, który wyobrażał sobie, że mieszkańcy Sudanu różnią się od wszystkich Arabów zamieszkujących Egipt tym tylko, że wierzą w Mahdiego i nie chcą uznać władzy chedywa, spostrzegł, że omylił się zupełnie. Ci, którzy zatrzymywali teraz co chwila karawanę, mieli po większej części skórę ciemniejszą nawet niż Idrys i Gebhr, a w porównaniu z dwoma Beduinami prawie czarną. Krew murzyńska przeważała w nich nad arabską. Twarze ich i piersi były tatuowane, a nakłucia przedstawiały albo rozmaite rysunki, albo napisy z Koranu. Niektórzy byli prawie nadzy, inni nosili dżiuby, czyli opończe z białej tkaniny bawełnianej naszywanej w różnobarwne łatki. Wielu miało gałązki z korala lub kawałki kości słoniowej przeciągnięte przez nozdrza, wargi i uszy. Przywódcy okrywali głowy białymi krymkami z takiejże tkaniny jak i opończe, prości wojownicy nosili głowy odkryte, lecz nie golone tak jak Arabowie w Egipcie, ale przeciwnie, porośnięte ogromnymi, kręconymi kudłami, spalonymi często na kolor czerwony od wapna, którym namazywali czupryny dla ochrony przed robactwem. Broń ich stanowiły przeważnie dzidy, straszne w ich ręku, ale nie brakło im także i karabinów Remingtona, które zdobyli w zwycięskich walkach z armią egipską i po upadku Chartumu. Widok ich był w ogóle przerażający, a zachowanie się względem karawany wrogie, albowiem posądzali, że składa się ona z kupców egipskich, którym w pierwszej chwili po zwycięstwie Mahdi zabronił wstępu do Sudanu.\\r\\n\\r\\nZwykle otoczywszy karawanę sięgali wśród wrzasku i gróźb dzidami ku piersiom ludzi lub mierzyli do nich z karabinów, na co Idrys odpowiadał krzykiem, że on i jego brat należą do pokolenia Dangalów, tego samego, do którego należy Mahdi, i że wiozą prorokowi białe dzieci jako niewolników. To jedno wstrzymywało dzidy od gwałtów. W Stasiu, gdy wreszcie zetknął się z tą okropną rzeczywistością, zamierała dusza na myśl, co czeka ich oboje w dniach następnych, a i Idrys, który żył poprzednio długie lata w kraju ucywilizowanym, nie wyobrażał sobie nic podobnego. Rad też był, gdy pewnego wieczora ogarnął ich zbrojny oddział emira Nur-el-Tadhila i poprowadził do Chartumu.\\r\\n\\r\\nNur-el-Tadhil, zanim uciekł do Mahdiego, był przedtem oficerem egipskim w pułku murzyńskim chedywa, nie był więc tak dziki jak inni mahdyści i Idrys mógł się z nim łatwiej porozumieć. Ale i tu czekał go zawód. Wyobrażał on sobie, że przybycie jego z białymi dziećmi do obozu Mahdiego wzbudzi podziw, choćby tylko ze względu na szalone trudy i niebezpieczeństwo drogi. Spodziewał się, że mahdyści przyjmą go z zapałem, z otwartymi ramionami i że go odprowadzą w tryumfie do proroka, a ów obsypie go złotem i pochwałami, jak człowieka, który nie wahał się narazić głowy, by oddać usługę jego krewnej Fatmie. Tymczasem mahdyści przykładali dzidy do piersi uczestników karawany, a Nur-el-Tadhil słuchał dość obojętnie opowiadań o podróży; w końcu zapytany, czy zna Smaina, męża Fatmy, rzekł:\\r\\n\\r\\n— Nie, w Omudurmanie i w Chartumie znajduje się przeszło sto tysięcy wojowników, więc łatwo się nie spotkać i nie wszyscy oficerowie się znają. Państwo proroka jest ogromne, a przeto wielu emirów rządzi odległymi miastami, w Sennarze, w Kordofanie i Dar-furze, i około Faszody. Być może, że tego Smaina, o którego się pytasz, nie ma obecnie przy boku proroka.\\r\\n\\r\\nIdrysa dotknął pewien lekceważący ton, z jakim Nur mówił o „tym Smainie”, więc odpowiedział z odcieniem niecierpliwości:\\r\\n\\r\\n— Smain żonaty jest z siostrą cioteczną Mahdiego, a zatem dzieci Smaina są krewnymi proroka.\\r\\n\\r\\nNur-el-Tadhil wzruszył ramionami.\\r\\n\\r\\n— Mahdi ma wielu krewnych i nie może o wszystkich pamiętać.\\r\\n\\r\\nCzas jakiś jechali w milczeniu, po czym Idrys znów zapytał:\\r\\n\\r\\n— Jak prędko dojedziemy do Chartumu?\\r\\n\\r\\n— Przed północą — odpowiedział Tadhil spoglądając na gwiazdy, które poczęły ukazywać się na wschodniej stronie nieba.\\r\\n\\r\\n— Czy o tak późnej godzinie będę mógł dostać żywności i obroków? Od ostatniego wypoczynku w południe nie jedliśmy nic…\\r\\n\\r\\n— Dziś przenocuję i pożywię was w domu swoim, ale jutro w Omdurmanie sam musisz się starać o jadło — i z góry cię uprzedzam, że nie przyjdzie ci to łatwo.\\r\\n\\r\\n— Dlaczego?\\r\\n\\r\\n— Bo jest wojna. Ludzie od kilku lat nie obsiewali pól i żywili się tylko mięsem, więc gdy wreszcie zbrakło i bydła, przyszedł głód. Głód jest w całym Sudanie i worek durry kosztuje dziś więcej niż niewolnik.\\r\\n\\r\\n— Allach akbar! — zawołał ze zdziwieniem Idrys. — Widziałem jednak na stepie stada wielbłądów i bydła.\\r\\n\\r\\n— Te należą do proroka, do „szlachetnych” i do kalifów… Tak… Dangalowie, z których pokolenia wyszedł Mahdi, i Baggarowie, których naczelnikiem jest główny kalif Abdullahi, mają jeszcze dość liczne stada, ale innym pokoleniom coraz trudniej żyć na świecie.\\r\\n\\r\\nTu Nur-el-Tadhil poklepał się po żołądku i rzekł:\\r\\n\\r\\n— W służbie proroka mam wyższy stopień, więcej pieniędzy i wyższą władzę, ale brzuch miałem większy w służbie chedywa…\\r\\n\\r\\nLecz zmiarkowawszy, że może za dużo powiedział, po chwili dodał:\\r\\n\\r\\n— Ale to wszystko przeminie, gdy prawdziwa wiara zwycięży.\\r\\n\\r\\nIdrys, słuchając tych słów, mimo woli pomyślał, że jednak w Fajumie, w służbie u Anglików, nigdy głodu nie zaznał i o zarobki było mu łatwo — więc zasępił się mocno.\\r\\n\\r\\nPo czym jął dalej pytać:\\r\\n\\r\\n— Jutro przeprowadzisz nas do Omdurmanu?\\r\\n\\r\\n— Tak jest. Chartum z rozkazu proroka ma być opuszczone i mało kto tam już mieszka. Burzą teraz co większe domy i cegłę wywożą wraz z innymi łupami do Omdurmanu. Prorok nie chce mieszkać w mieście splamionym przez niewiernych.\\r\\n\\r\\n— Uderzę mu jutro czołem, a on każe zaopatrzyć mnie w żywność i obroki.\\r\\n\\r\\n— Ha! jeśli naprawdę należysz do Dangalów, to może będziesz dopuszczony przed jego oblicze. Ale wiedz o tym, że domu jego strzeże dzień i noc stu ludzi zaopatrzonych w korbacze i ci nie żałują razów tym, którzy by chcieli wejść bez pozwolenia do Mahdiego. Inaczej tłumy nie dałyby świętemu mężowi ani chwili wypoczynku… Allach! widziałem nawet i Dangalów z krwawymi pręgami na plecach.\\r\\n\\r\\nIdrysa z każdą chwilą ogarniało większe rozczarowanie.\\r\\n\\r\\n— Więc wierni — zapytał — nie widują proroka?\\r\\n\\r\\n— Wierni widują go co dzień na placu modlitwy, gdy klęcząc na owczej skórze wznosi ręce do Boga lub gdy naucza tłumy i utrwala je w prawdziwej wierze.\\r\\n\\r\\nAle dostać się do niego i mówić z nim jest trudno — i kto dostąpi tego szczęścia, wszyscy zazdroszczą mu, albowiem spływa na niego łaska boża, która gładzi poprzednie jego grzechy.\\r\\n\\r\\nZapadła głęboka noc, a z nią razem przyszedł i dojmujący chłód. W szeregach rozległo się parskanie koni, a przeskok od dziennego upału do zimna był tak mocny, że skóry rumaków poczęły dymić i oddział jechał jak we mgle. Staś pochylił się zza Idrysa ku Nel i zapytał:\\r\\n\\r\\n— Nie zimno ci?\\r\\n\\r\\n— Nie — odpowiedziała dziewczynka — ale… już nas nikt nie obroni…\\r\\n\\r\\nI łzy stłumiły dalsze jej słowa.\\r\\n\\r\\nStaś nie znalazł tym razem dla niej żadnej pociechy, bo i sam był przekonany, że nie masz dla nich ratunku. Oto wjechali w krainę nędzy, głodu, zwierzęcych okrucieństw i krwi. Byli jak dwa listki marne wśród burzy, która niosła śmierć i zniszczenie nie tylko pojedynczym głowom ludzkim, ale całym grodom i całym plemionom. Jakaż ręka mogła wyrwać z niej i ocalić dwoje małych, bezbronnych dzieci?\\r\\n\\r\\nKsiężyc wytoczył się wysoko na niebo i zmienił jakby w srebrne pióra gałązki mimozy i akacyj. W gęstych dżunglach rozlegał się tu i ówdzie przeraźliwy, a zarazem jakby radosny śmiech hien, które w tej krwawej krainie znajdowały aż nadto ludzkich trupów. Kiedy niekiedy oddział wiodący karawanę spotykał się z innymi patrolami i zamieniał z nimi umówione hasło. Przybyli wreszcie do wzgórz nadbrzeżnych i długim wąwozem dotarli do Nilu. Ludzie, konie i wielbłądy weszli na szerokie i płaskie dahabije i wkrótce ciężkie wiosła jęły miarowym ruchem rozbijać i łamać gładką toń rzeki usianą diamentami gwiazd.\\r\\n\\r\\nPo upływie pół godziny w południowej stronie, w którą płynęły pod wodę dahabije, zabłysły światła, które, w miarę jak statki zbliżały się ku nim, zmieniały się w snopy czerwonego blasku leżące na wodzie. Nur-el-Tadhil trącił Idrysa w ramię, po czym wyciągnąwszy przed siebie rękę rzekł:\\r\\n\\r\\n— Chartum!\\r\\n\\r\\n\\r\\n\\r\\nROZDZIAŁ XVI\\r\\n\\r\\nStanęli na krańcu miasta, w domu, który poprzednio był własnością bogatego kupca włoskiego, a po zamordowaniu jego w czasie szturmu do miasta dostał się przy podziale łupów Tadhilowi. Żony emira zajęły się w dość ludzki sposób ledwie żywą ze zmęczenia Nel i chociaż w całym Chartumie dawał się uczuć brak żywności, znalazły dla małej dżanem trochę suszonych daktylów i trochę ryżu z miodem, po czym zaprowadziły ją na piętro i ułożyły do snu. Staś, który nocował między wielbłądami i końmi na dworze, musiał poprzestać na jednym sucharze, natomiast nie brakło mu wody, albowiem fontanna w ogrodzie nie została dziwnym trafem zrujnowana. Pomimo ogromnego znużenia długo nie mógł zasnąć, naprzód z powodu skorpionów włażących ustawicznie na wojłok, na którym leżał, a po wtóre, z powodu śmiertelnego niepokoju, że rozłączą go z Nel i że nie będzie mógł nad nią osobiście czuwać. Niepokój ten podzielał widocznie i Saba, który wietrzył naokół, a niekiedy wył, za co gniewali się żołnierze. Staś uspokajał go, jak umiał, w obawie, by nie czyniono mu krzywdy. Na szczęście, olbrzymi brytan wzbudził taki podziw samego emira i wszystkich derwiszów, że żaden nie podniósł nań ręki.\\r\\n\\r\\nIdrys nie spał także. Od wczorajszego dnia czuł się niezdrów, a przy tym po rozmowie z Nur-el-Tadhilem stracił dużo złudzeń — i na przyszłość patrzył jakby przez grubą zasłonę. Rad był, że przeprawią się jutro do Omdurmanu oddzielonego tylko szerokością Białego Nilu; miał nadzieję, że odnajdzie tam Smaina, ale co dalej? W czasie drogi wszystko przedstawiało mu się jakoś wyraźniej i daleko wspanialej. Wierzył on szczerze w proroka i serce ciągnęło go tym bardziej ku niemu, że pochodzili obaj z jednego pokolenia. Ale był przy tym, jak każdy prawie Arab, chciwy i ambitny. Marzył, iż obsypią go złotem i uczynią co najmniej emirem; marzył o wyprawach wojennych przeciw „Turkom”, o zdobytych miastach i łupach. Tymczasem teraz, po tym co słyszał od Tadhila, począł się obawiać, czy wszystkie jego czyny nie znikną tak wobec daleko większych zdarzeń, jak kropla deszczu ginie w morzu. „Może — myślał z goryczą — nikt nie zwróci uwagi na to, czegom dokonał, a Smain nie będzie nawet rad, żem mu przywiózł te dzieci.” I gryzł się tą myślą. Jutrzejszy dzień miał rozproszyć lub potwierdzić jego obawy, więc czekał go niecierpliwie.\\r\\n\\r\\nO szóstej rano wzeszło słońce i rozpoczął się ruch wśród derwiszów. Wkrótce pojawił się Tadhil i kazał im gotować się do drogi. Zapowiedział przy tym, że pójdą do przeprawy piechotą, przy jego koniu. Ku wielkiej radości Stasia Dinah sprowadziła z górnego piętra Nel, po czym ruszyli wałem wzdłuż całego miasta aż do miejsca, w którym stały łodzie przewozowe. Tadhil jechał naprzód konno. Staś prowadził za rękę Nel, za nim szli Idrys, Gebhr i Chamis ze starą Dinah i z Sabą oraz trzydziestu żołnierzy emira. Reszta karawany pozostała w Chartumie.\\r\\n\\r\\nStaś rozglądając się wokół, nie mógł zrozumieć, jakim sposobem upadło miasto tak silnie obwarowane i leżące w widłach utworzonych przez Biały i Niebieski Nil, a zatem z trzech stron otoczone wodą, a dostępne tylko od południa. Później dopiero dowiedział się od niewolników chrześcijan, że rzeka wówczas opadła i odsłoniła szerokie łachy piaszczyste, które ułatwiły przystęp do wałów. Załoga, straciwszy nadzieję odsieczy i wycieńczona głodem, nie mogła odeprzeć szturmu rozwścieczonej dziczy, i miasto zostało zdobyte, po czym nastąpiła rzeź mieszkańców. Ślady walki, lubo od szturmu upłynął już miesiąc, widać było wszędzie wzdłuż wału, wewnątrz sterczały gruzy zburzonych domów, na które zwrócił się pierwszy impet zdobywców, a w fosie zewnętrznej pełno było trupów, których nikt nie myślał grzebać. Zanim doszli do przeprawy, Staś naliczył przeszło czterysta. Nie zarażały one jednak powietrza, gdyż słońce sudańskie wysuszyło je na mumie, wszystkie miały barwę szarego pergaminu, tak jednostajną, że ciał Europejczyków, Egipcjan i Murzynów nie można było odróżnić. Wśród trupów roiły się małe jaszczurki, które przed nadchodzącymi ludźmi chowały się szybko pod te szczątki ludzkie, często do ich ust lub między wyschnięte żebra.\\r\\n\\r\\nStaś prowadził Nel tak, by jej zasłonić ten okropny widok, i kazał jej patrzeć w drugą stronę, ku miastu. Ale i od strony miasta działy się rzeczy, które napełniały oczy i duszę dziewczynki przerażeniem. Widok „angielskich” dzieci wziętych w niewolę i Saby prowadzonego na smyczy przez Chamisa ściągał tłumy, które w miarę jak pochód posuwał się do przeprawy, powiększały się z każdą chwilą. Ciżba uczyniła się po pewnym czasie tak wielka, że trzeba było się zatrzymać. Zewsząd ozwały się groźne okrzyki. Straszne, tatuowane twarze pochylały się nad Stasiem i nad Nel. Niektórzy z dzikich wybuchali na ich widok śmiechem i uderzali się z radości dłońmi po biodrach, inni złorzeczyli im, niektórzy ryczeli jak dzikie zwierzęta, wyszczerzając białe zęby i przewracając oczyma, w końcu poczęto im grozić i sięgać ku nim nożami. Nel, na wpół przytomna, w strachu tuliła się do Stasia, on zaś osłaniał ją, jak umiał, w przekonaniu, że nadchodzi ostatnia dla nich obojga godzina. Na szczęście ów napór rozbestwionej ciżby sprzykrzył się w końcu i Tadhilowi. Kilkunastu żołnierzy otoczyło z jego rozkazu dzieci, pozostali zaś poczęli smagać bez miłosierdzia korbaczami wyjące gromady. Zbiegowisko rozproszyło się na przedzie, natomiast tłumy poczęły zbierać się za oddziałem i wśród dzikich wrzasków przeprowadziły go aż do łodzi.\\r\\n\\r\\nDzieci odetchnęły w czasie przewozu. Staś pocieszał Nel, że gdy derwisze oswoją się z ich widokiem, wówczas przestaną im grozić — i zapewniał, że Smain będzie ich oboje, a zwłaszcza ją, ochraniał i bronił, albowiem gdyby stało im się co złego, to nie miałby kogo oddać za swoje potomstwo. Była to prawda, ale dziewczynkę tak przeraziły poprzednie napaści, że chwyciwszy rękę Stasia nie chciała ani na chwilę jej puścić, powtarzając ciągle jakby w gorączce: „Boję się! Boję się!” On życzył sobie istotnie z całej duszy, by jak najprędzej dostali się w ręce Smaina, który znał ich od dawna i który w Port-Saidzie okazywał im wielką przyjaźń albo przynajmniej ją udawał. W każdym razie nie był to człowiek tak dziki jak inni Sudańczycy Dangalowie i niewola w jego domu mogła być znośniejsza…\\r\\n\\r\\nChodziło tylko o to, czy go znajdą w Omdurmanie. O tym samym rozmawiał Idrys z Nur-el-Tadhilem, gdyż ów przypomniał sobie wreszcie, że przed rokiem, bawiąc z polecenia kalifa Abdullahi daleko od Chartumu, w Kordofanie, słyszał o jakimś Smainie, który uczył derwiszów strzelać z armat zdobytych na Egipcjanach, a potem stał się wielkim łowcą niewolników. Nur wskazywał Idrysowi następny sposób odnalezienia emira:\\r\\n\\r\\n— Gdy usłyszysz po południu głos umbaji, bądź wraz z dziećmi na placu modlitwy, na który prorok udaje się codziennie, by budować wiernych przykładem pobożności i utwierdzać ich w wierze. Tam prócz świętej osoby Mahdiego zobaczysz wszystkich „szlachetnych”, a także trzech kalifów oraz paszów i emirów; między emirami odnajdziesz Smaina.\\r\\n\\r\\n— A co mam czynić i gdzie się podziać aż do czasu południowej modlitwy?\\r\\n\\r\\n— Zostaniesz między mymi żołnierzami.\\r\\n\\r\\n— A ty, Nur-el-Tadhilu, opuścisz nas?\\r\\n\\r\\n— Ja udam się po rozkazy do kalifa Abdullahiego.\\r\\n\\r\\n— Czy to największy z kalifów? Przybywam z daleka i jakkolwiek imiona wodzów obijały się o moje uszy, jednakże ty dopiero możesz mnie pouczyć o nich dokładniej.\\r\\n\\r\\n— Abdullahi, mój wódz, to miecz Mahdiego.\\r\\n\\r\\n— Niech Allach uczyni go synem zwycięstwa.\\r\\n\\r\\nPrzez czas jakiś łodzie płynęły w milczeniu. Słychać było tylko chrobot wioseł o brzegi łodzi, a niekiedy plusk wody uderzonej ogonem krokodyla. Dużo tych strasznych płazów napłynęło z południa aż pod Chartum, gdzie znalazły obfite pożywienie, albowiem rzeka roiła się od trupów nie tylko ludzi pomordowanych po zdobyciu miasta, ale i zmarłych z chorób grasujących wśród mahdystów, a szczególniej wśród ich niewolników. Rozkazy kalifów zabraniały wprawdzie „psuć wody” — ale nie baczono na nie, i ciała, których nie zdołały pożreć krokodyle, płynęły z wodą twarzami na dół do szóstej katarakty i nawet dalej, aż na Berber.\\r\\n\\r\\nAle Idrys myślał teraz o czym innym i po chwili znów rzekł:\\r\\n\\r\\n— Dzisiejszego rana nie dostaliśmy nic do zjedzenia. Zali wytrzymamy do godziny modlitw o głodzie — i kto nas później pożywi?\\r\\n\\r\\n— Nie jesteś niewolnikiem — odpowiedział Tadhil — i możesz pójść na rynek, gdzie kupcy rozkładają swoje zapasy. Tam dostaniesz suszonego mięsa i czasem dochnu (prosa), ale za grube pieniądze, gdyż, jak ci to mówiłem, głód panuje w Omdurmanie.\\r\\n\\r\\n— A tymczasem źli ludzie porwą lub zabiją mi dzieci.\\r\\n\\r\\n— Żołnierze je obronią — a jeśli dasz któremu pieniędzy, to ci chętnie sam pójdzie po żywność.\\r\\n\\r\\nIdrysowi, który miał większą ochotę brać pieniądze niż je komukolwiek dawać, nie bardzo podobała się ta rada, ale nim zdobył się na odpowiedź, łodzie przybiły do brzegu.\\r\\n\\r\\nOmdurman inaczej przedstawił się dzieciom niż Chartum. Tam były murowane domy piętrowe, była mudiria, to jest pałac gubernatora, w którym zginął bohaterski Gordon, był kościół, szpital, budynki misyjne, arsenał, wielkie koszary dla wojska i pełno większych i mniejszych ogrodów ze wspaniałą podzwrotnikową roślinnością. Omdurman zaś wyglądał raczej na wielkie obozowisko dzikich. Fort, który wznosił się w północnej stronie osady, został z rozkazu Gordona zburzony. Zresztą, jak okiem sięgnąć, miasto składało się z okrągłych stożkowatych chat skleconych ze słomy dochnu. Wąskie, cierniowe płotki oddzielały te budy od siebie i od ulicy. Gdzieniegdzie widać było także namioty, widocznie zdobyte na Egipcjanach. Indziej kilka palmowych mat pod rozpiętym na bambusach kawałkiem brudnego płótna stanowiło całe mieszkanie. Ludność chroniła się pod dachy tylko w czasie deszczu lub wyjątkowych upałów, poza tym przesiadywała, paliła ognie, gotowała strawę, żyła i umierała na dworze. Toteż na ulicach było tak rojno, że miejscami oddział z trudnością przeciskał się przez tłumy. Omdurman był przedtem nędzną wioską, obecnie jednak, licząc z niewolnikami, skłębiło się w nim przeszło dwieście tysięcy ludzi. Nawet Mahdi i jego kalifowie zaniepokoili się tym zbiegowiskiem, któremu zagrażał głód i choroby. Wysyłano też ciągle nowe wyprawy w stronę północną na podbój okolic i miast wiernych jeszcze rządowi egipskiemu.\\r\\n\\r\\nNa widok białych dzieci rozlegały się i tu także nieprzyjazne okrzyki, ale motłoch nie groził im przynajmniej śmiercią. Może nie śmiał tego uczynić tuż pod bokiem Mahdiego, a może bardziej przywykł do widoku jeńców, których wszystkich przeniesiono zaraz po zdobyciu Chartumu do Omdurmanu. Staś i Nel widzieli jednak piekło na ziemi. Widzieli Europejczyków i Egipcjan bitych do krwi korbaczami, głodnych, spragnionych, zgiętych pod ciężarami, które kazano im przenosić, lub pod wiadrami z wodą. Widzieli kobiety i dzieci europejskie, niegdyś wychowane w dostatku, obecnie żebrzące o garść durry lub skrawek suchego mięsa — okryte łachmanami, wychudłe, podobne do mar o sczerniałych z nędzy twarzach i obłąkanym wzroku, w którym zastygło przerażenie i rozpacz. Widzieli, jak dzicz wybuchała na ich widok śmiechem, jak popychała je i biła. Na wszystkich ulicach i uliczkach nie brakło widoków, od których oczy odwracały się ze zgrozą i wstrętem. W Omdurmanie srożyła się w okropny sposób dyzenteria i tyfus, a przede wszystkim ospa. Chorzy, okryci wrzodami, leżeli u wejścia do chat, zarażając powietrze. Jeńcy dźwigali poobwijane w płótno trupy świeżo zmarłych, by je pochować w piasku za miastem, gdzie prawdziwym ich pogrzebem zajmowały się hieny. Nad miastem unosiło się stado sępów, od których skrzydeł padały na rozświecony piasek żałobne cienie. Staś widząc to wszystko pomyślał, że najlepiej i dla niego, i dla Nel byłoby jak najprędzej umrzeć.\\r\\n\\r\\nJednakże i w tym morzu nędzy i złości ludzkiej rozkwitało tam czasem miłosierdzie, jak blady kwiatek rozkwita na zgniłym bagnie. W Omdurmanie była garść Greków i Koptów, których Mahdi oszczędził, albowiem ich potrzebował. Ci nie tylko chodzili wolno, ale zajmowali się handlem i rozmaitymi sprawami, a niektórzy, tacy zwłaszcza, co udawali, że zmienili wiarę, byli nawet urzędnikami proroka i to dawało im wśród dzikich derwiszów znaczną powagę. Jeden z takich Greków zatrzymał oddział i począł wypytywać dzieci, skąd się tu wzięły. Dowiedziawszy się ze zdziwieniem, że dopiero co przybyły, a zostały porwane aż z Fajumu, obiecał wspomnieć o nich Mahdiemu i dowiadywać się o nie w przyszłości. Tymczasem pokiwał litośnie głową nad Nel i dał obojgu po sporej garści suszonych dzikich fig i po talarze srebrnym z wyobrażeniem Marii Teresy. Po czym przykazał żołnierzom, by nie ważyli się krzywdzić dziewczynki i odszedł powtarzając po angielsku: „Poor little bird!” (biedny mały ptaszek).\\r\\n\\r\\n\\r\\n\\r\\nROZDZIAŁ XVII\\r\\n\\r\\nPrzez kręte uliczki doszli na koniec do rynku, położonego w środku miasta. Po drodze widzieli wielu ludzi z obciętą jedną ręką lub jedną nogą. Byli to przestępcy, którzy zataili łupy, albo złodzieje. Kary wymierzane przez kalifów i emirów za nieposłuszeństwo lub przekroczenie praw ogłaszanych przez proroka były straszne i nawet za lekkie przewinienia, jak na przykład za palenie tytoniu, bito do krwi i do nieprzytomności korbaczami. Ale sami kalifowie stosowali się do przepisów tylko pozornie, w domach zaś pozwalali sobie na wszystko, tak że kary spadały tylko na biednych ludzi, którym zagrabiano za jednym zachodem całe mienie. Nie pozostawało im potem nic innego, jak żebrać, a ponieważ w ogóle w Omdurmanie brakło zapasów, więc przymierali głodem.\\r\\n\\r\\nPełno też żebraków roiło się koło straganów z żywnością. Pierwszym jednak przedmiotem, jaki zwrócił uwagę dzieci, była głowa ludzka zatknięta na wysokim bambusie wkopanym w środku rynku. Twarz tej głowy była wyschnięta i prawie czarna, natomiast włosy na czaszce i brodzie białe jak mleko. Jeden z żołnierzy objaśnił Idrysa, że to jest głowa Gordona. Stasia, gdy to usłyszał, ogarnął niezgłębiony żal, oburzenie i paląca chęć zemsty, a zarazem przestrach zmroził mu krew w żyłach. Tak więc skończył ów bohater, ów rycerz bez skazy i bojaźni, człowiek przy tym sprawiedliwy i dobry, kochany nawet w Sudanie. I Anglicy nie przyszli mu na czas z pomocą, a potem cofnęli się pozostawiając jego zwłoki bez chrześcijańskiego pogrzebu, na pohańbienie! Staś stracił w tej chwili wiarę w Anglików. Dotychczas mniemał naiwnie, że Anglia za najmniejszą krzywdę wyrządzoną jednemu z jej obywateli gotowa jest zawsze do wojny z całym światem. Na dnie duszy taiła mu się nadzieja, że i w obronie córki Rawlisona ruszą, po nieudanej pogoni, groźne zastępy angielskie, choćby do Chartumu i dalej. Teraz przekonał się, że Chartum i cały kraj jest w ręku Mahdiego i że rząd egipski również jak Anglia myślą raczej o tym, jak by obronić Egipt przed dalszymi zaborami, nie zaś o wydobyciu z niewoli jeńców europejskich.\\r\\n\\r\\nZrozumiał, że oboje z Nel wpadli w przepaść, z której nie masz wyjścia — i te myśli, w połączeniu z okropnościami, jakie widział na ulicach Omdurmanu, przybiły go ostatecznie. Zwykłą mu energię zastąpiło na chwilę zupełnie bierne poddanie się losowi i bojaźń przyszłości. Tymczasem począł prawie bezmyślnie rozglądać się po rynku i po straganach, przy których Idrys targował się o żywność. Przekupnie, głównie zaś kobiety sudańskie i Murzynki, sprzedawały tu dżiuby, to jest białe płócienne chałaty ponaszywane w różnokolorowe płatki, gumę akacjową, wydrążone tykwy, paciorki szklane, siarkę i wszelkiego rodzaju maty. Straganów z żywnością było mało i naokół wszystkich cisnęły się tłumy. Mahdyści kupowali po wygórowanych cenach przeważnie suszone paski mięsa z bydła domowego tudzież z bawołów, antylop i żyraf. Daktyli, fig, manioku i durry brakło zupełnie. Sprzedawano tylko gdzieniegdzie wodę z miodem dzikich pszczół i ziarna dochnu rozmoczone w odwarze z owoców tamaryndy. Idrys wpadł w rozpacz, pokazało się bowiem, że wobec cen targowych wyda wkrótce wszystkie otrzymane od Fatmy Smainowej pieniądze na życie, a potem będzie musiał chyba żebrać. Nadzieję miał teraz tylko w Smainie i rzecz szczególna, że i Staś liczył obecnie jedynie na pomoc Smaina.\\r\\n\\r\\nPo upływie godziny wrócił Nur-el-Tadhil od kalifa Abdullahiego. Widocznie spotkała go tam jakaś niemiła przygoda, gdyż wrócił w złym humorze. Toteż gdy Idrys zapytał go, czy nie dowiedział się czego o Smainie, odrzekł mu opryskliwie:\\r\\n\\r\\n— Głupcze, czy myślisz, że kalif i ja nie mamy nic lepszego do roboty, jak szukać dla ciebie Smaina?\\r\\n\\r\\n— Więc co teraz ze mną zrobisz?\\r\\n\\r\\n— Rób sobie, co chcesz. Przenocowałem cię w domu moim i udzieliłem ci kilku dobrych rad, a teraz nie chcę o tobie nic wiedzieć.\\r\\n\\r\\n— To dobrze, ale gdzie ja się na noc podzieję?\\r\\n\\r\\n— Wszystko mi jedno.\\r\\n\\r\\nI tak mówiąc zabrał żołnierzy i poszedł. Idrys zaledwie go uprosił, żeby mu odesłał na rynek wielbłądy i resztę karawany wraz z tymi Arabami, którzy przyłączyli się do niej między Assuanem a Wadi-Halfa. Ludzie ci nadeszli dopiero w południe i następnie pokazało się, że wszyscy razem wzięci nie wiedzą, co mają począć. Dwaj Beduini jęli się kłócić z Idrysem i Gebhrem twierdząc, że ci obiecywali im zgoła inne przyjęcie i że ich oszukali. Po długich sporach i naradach postanowili wreszcie zbudować na końcu miasta szałasy z gałęzi i trzciny dochnu, by zapewnić sobie na noc schronienie, a resztę zdać na wolę Opatrzności i — czekać.\\r\\n\\r\\nPo zbudowaniu szałasów, która to czynność nie zabiera wcale Sudańczykom i Murzynom dłuższego czasu, udali się wszyscy prócz Chamisa, który miał sporządzić wieczerzę, na miejsce modłów publicznych. Łatwo im było trafić, gdyż dążyły tam tłumy z całego Omdurmanu. Plac był obszerny, okolony płotem cierniowym, a w części glinianym parkanem, który poczęto niedawno lepić. W środku wznosiło się drewniane podwyższenie. Prorok wstępował na nie wówczas, gdy chciał nauczać lud. Przed podwyższeniem rozesłano na ziemi skóry owcze dla Mahdiego, dla kalifów i znakomitych szejków. Po bokach pozatykane były chorągwie emirów, które łopotały na wietrze, mieniąc się i grając wszelkimi barwami jak wielkie kwiaty. Cztery strony placu otaczały zbite szeregi derwiszów. Naokół widać było sterczący, nieprzeliczony las dzid, w które byli uzbrojeni wszyscy niemal wojownicy.\\r\\n\\r\\nByło to prawdziwe szczęście dla Idrysa i Gebhra oraz innych uczestników karawany, że poczytani za orszak jednego z emirów, mogli przedostać się do pierwszych rzędów zgromadzonego tłumu. Przybycie Mahdiego oznajmiły najprzód piękne i uroczyste dźwięki umbai, lecz gdy ukazał się na placu, rozległy się przeraźliwe głosy piszczałek, huk bębnów, grzechot kamieni potrząsanych w pustych tykwach i świstanie na słoniowych przednich zębach, co wszystko razem uczyniło piekielny hałas. Tłumy ogarnął nieopisany zapał. Jedni rzucali się na kolana, inni wrzeszczeli co sił: „O, zesłany od Boga! o, zwycięski! o, litościwy! o, łaskawy!” Trwało to dopóty, dopóki Mahdi nie wstąpił na kazalnicę. Wówczas zapadła cisza śmiertelna, on zaś podniósł ręce, przyłożył wielkie palce do uszu i przez jakiś czas modlił się.\\r\\n\\r\\nDzieci nie stały daleko i mogły mu się dobrze przypatrzyć. Był to człowiek w średnim wieku dziwnie otyły, jakby rozpuchnięty, i prawie czarny. Staś, który miał wzrok nadzwyczaj bystry, dostrzegł, że twarz jego była tatuowana. W jednym uchu nosił dużą obrączkę z kości słoniowej. Przybrany był w białą dżiubę i białą krymkę na głowie, a nogi miał bose, gdyż wstępując na podwyższenie zrzucił czerwone ciżmy i zostawił je przy skórach owczych, na których miał się następnie modlić. W ubiorze jego nie było najmniejszego zbytku. Tylko chwilami wiatr przynosił od niego mocny zapach sandałowy, który wierni chciwie wciągali w nozdrza, przewracając przy tym z rozkoszy oczyma. W ogóle Staś wyobrażał sobie inaczej strasznego proroka, grabieżcę i mordercę tylu tysięcy ludzi, i patrząc teraz na tę tłustą twarz z łagodnym wejrzeniem, z załzawionymi oczyma i z uśmiechem jakby do ust przyrosłym, nie mógł po prostu wyjść ze zdziwienia. Myślał, że taki człowiek powinien nosić na ramionach głowę hieny lub krokodyla, a widział natomiast przed sobą pyzatą dynię, podobną do rysunków przedstawiających księżyc w pełni.\\r\\n\\r\\nLecz prorok rozpoczął naukę. Głęboki i dźwięczny głos jego słychać było doskonale na całym placu, tak że każde słowo dochodziło do uszu wiernych. Mówił naprzód o karach, jakie Bóg wymierza tym, którzy nie słuchają przepisów Mahdiego, lecz zatajają łupy, upijają się merisą, kradną, oszczędzają w bitwach nieprzyjaciół i palą tytoń. Z powodu tych zbrodni Allach zsyła na grzeszników głód i tę chorobę, która zmienia twarz w plaster miodu. Doczesne życie jest jak dziurawy bukłak na wodę. Bogactwo i rozkosze wsiąkają w piasek, który zasypuje zmarłych. Jedynie wiara jest jako krowa dająca słodkie mleko. Ale raj otworzy się tylko dla zwycięzców. Kto zwycięża nieprzyjaciół, zdobywa sobie zbawienie. Kto umiera za wiarę, zmartwychwstaje na wieczność. Szczęśliwi, stokroć szczęśliwi ci, którzy już polegli!…\\r\\n\\r\\n— Chcemy umrzeć za wiarę! — odpowiedziały jednym gromkim okrzykiem tłumy.\\r\\n\\r\\nI na chwilę wszczął się znów piekielny hałas. Ozwały się głosy umbai i bębnów. Wojownicy uderzali mieczami o miecze i dzidami o dzidy. Zapał wojenny szerzył się jak płomień. Niektórzy wołali: „Wiara jest zwycięska!”, inni: „Przez śmierć do raju!” Staś zrozumiał teraz, dlaczego tym dzikim zastępom nie mogły się oprzeć wojska egipskie.\\r\\n\\r\\nGdy uciszyło się nieco, prorok znów zabrał głos. Opowiadał o widzeniach, jakie miewa, i — o posłannictwie, jakie od Boga otrzymał. Oto Allach kazał mu oczyścić wiarę i rozszerzyć po całym świecie. Kto go nie uzna za Mahdiego, odkupiciela, ten skazany jest na zatracenie. Koniec świata już bliski, ale przedtem obowiązkiem wiernych jest podbić Egipt, Mekkę i wszystkie te krainy, w których za morzami żyją poganie. Taka jest wola boża i nic nie zdoła jej zmienić. Dużo jeszcze krwi popłynie, wielu wojowników nie wróci do żon i dzieci, pod swe namioty, ale szczęścia tych, którzy legną, żaden język ludzki nie zdoła wysłowić.\\r\\n\\r\\nPo czym wyciągnął ręce ku zgromadzonym i tak skończył:\\r\\n\\r\\n— Więc oto ja, odkupiciel i sługa Boży, błogosławię wojnę świętą i was, wojownicy. Błogosławię wasze trudy, rany, śmierć, błogosławię zwycięstwo i płaczę z wami jak ojciec, który was umiłował…\\r\\n\\r\\nI rozpłakał się. Ryk i wrzawa rozległy się, gdy zstępował z kazalnicy. Płacz stał się powszechny. Na dole dwaj kalifowie, Abdullahi i Ali-uled-Helu, wzięli proroka pod ręce i wprowadzili na owcze skóry, na których klęknął. Przez tę krótką chwilę Idrys wypytywał gorączkowo Stasia, czy wśród emirów nie ma Smaina.\\r\\n\\r\\n— Nie! — odrzekł chłopiec, który na próżno szukał oczyma znajomej twarzy. — Nie widzę go nigdzie. Może poległ przy zdobyciu Chartumu.\\r\\n\\r\\nModlitwy trwały długo. Mahdi rzucał podczas nich rękoma i nogami jak pajac lub wznosił w zachwycie oczy powtarzając: „Oto on! oto on!” i słońce poczęło już chylić się ku zachodowi, gdy podniósł się i poszedł ku domowi. Dzieci mogły się teraz przekonać, jaką czcią otaczają derwisze swego proroka, albowiem całe gromady ludzi rzuciły się w jego ślady i rozdrapywały ziemię w tych miejscach, których dotknęły jego stopy. Dochodziło przy tym do kłótni i bitew, a wierzono, że ziemia taka zabezpiecza zdrowych i uzdrawia chorych.\\r\\n\\r\\nPlac modlitwy opróżniał się z wolna. Idrys sam nie wiedział, co z sobą zrobić, i już chciał wraz z dziećmi i z całą czeredą wrócić na noc do szałasów i Chamisa, gdy niespodzianie stanął przed nimi ten sam Grek, który rano dał po talarze i po garści daktyli Stasiowi i Nel.\\r\\n\\r\\n— Mówiłem o was z Mahdim — rzekł po arabsku — i prorok chce was widzieć.\\r\\n\\r\\n— Dzięki Allachowi i tobie, panie — zawołał Idrys. — Zali przy boku Mahdiego odnajdziemy i Smaina?\\r\\n\\r\\n— Smain jest w Faszodzie — odpowiedział Grek.\\r\\n\\r\\nPo czym zwrócił się w języku angielskim do Stasia:\\r\\n\\r\\n— Być może, że prorok weźmie was w opiekę, gdyż starałem się go na to namówić. Powiedziałem mu, że sława jego miłosierdzia rozejdzie się wówczas wśród wszystkich białych narodów. Tu dzieją się straszne rzeczy i bez jego opieki zginiecie niezawodnie z głodu, z niewygód, z chorób lub z ręki szaleńców. Ale musicie sobie go zjednać, a to zależy od ciebie.\\r\\n\\r\\n— Co mam czynić, panie? — zapytał Staś.\\r\\n\\r\\n— Naprzód, gdy staniesz przed nim, rzuć się na kolana, a jeśli poda ci rękę, to ją ze czcią ucałuj i błagaj go, by was oboje wziął pod swoje skrzydła.\\r\\n\\r\\nTu Grek przerwał i zapytał:\\r\\n\\r\\n— Czy nikt z tych ludzi nie rozumie po angielsku?\\r\\n\\r\\n— Nie. Chamis został w szałasie, Idrys i Gebhr rozumieją tylko kilka pojedynczych słów — a inni i tego nie.\\r\\n\\r\\n— To dobrze. Więc słuchaj dalej, albowiem trzeba wszystko przewidzieć. Otóż Mahdi zapyta cię prawdopodobnie, czy gotów jesteś przyjąć jego wiarę. Odpowiedz na to natychmiast, że tak — i że na jego widok od pierwszego rzutu oka spłynęło na ciebie nieznane światło łaski. Zapamiętaj sobie: „Nieznane światło łaski!…” To mu pochlebi i zaliczy cię może do mulazemów, to jest do swych sług osobistych. Będziecie mieli wówczas dostatek i wszelkie wygody, które uchronią was od chorób… Gdybyś postąpił inaczej, naraziłbyś siebie, to małe biedactwo, a nawet i mnie, który chce waszego dobra. Rozumiesz?\\r\\n\\r\\nStaś zacisnął zęby i nie odrzekł nic, tylko twarz mu skrzepła i oczy zaświeciły ponuro, co widząc Grek tak mówił dalej:\\r\\n\\r\\n— Ja wiem, mój chłopcze, że to jest rzecz przykra, ale nie ma innej rady! Ci, którzy ocaleli po rzezi w Chartumie, wszyscy przyjęli naukę Mahdiego. Nie zgodziło się na to kilku katolików misjonarzy i kilka zakonnic, lecz to jest co innego. Koran zabrania mordować kapłanów, więc choć los ich jest straszny, nie grozi im przynajmniej śmierć. Natomiast dla świeckich ludzi nie było innego ratunku. Powtarzam ci, że wszyscy przyjęli mahometanizm: Niemcy, Włosi, Koptowie, Anglicy, Grecy… i ja sam…\\r\\n\\r\\nI tu, jakkolwiek Staś upewniał go, że nikt w gromadzie nie rozumie po angielsku, zniżył jednakże głos:\\r\\n\\r\\n— Nie potrzebuję ci przy tym mówić, że to nie jest żadne zaparcie się wiary, żadna zdrada, żadne odstępstwo. W duszy każdy pozostał tym, czym był, i Bóg to widzi… Przed przemocą trzeba się ugiąć, choćby pozornie… Obowiązkiem człowieka jest bronić życia, i byłoby szaleństwem, a nawet grzechem narażać je — dlaczego? Dla pozorów, dla kilku słów, których jednocześnie możesz się w duszy zaprzeć? A ty pamiętaj, że masz w ręku życie nie tylko swoje, ale i życie swojej małej towarzyszki, którym nie wolno ci rozporządzać. Oczywiście!… Mogę ci zaręczyć, że jeśli Bóg wybawi cię kiedy z tych rąk, to ani sam sobie nie będziesz miał nic do zarzucenia, ani nikt nie będzie ci robił zarzutów — tak samo jak i nam wszystkim.\\r\\n\\r\\nGrek mówiąc w ten sposób oszukiwał może własne sumienie, ale oszukało go także i milczenie Stasia, w końcu bowiem poczytał je za przestrach. Postanowił więc dodać chłopcu otuchy.\\r\\n\\r\\n— Oto domy Mahdiego — rzekł. — Woli on mieszkać w tych drewnianych budach w Omdurmanie niż w Chartumie, chociaż tam mógłby zająć pałac Gordona. No, śmiało! Nie trać głowy! Na pytania odpowiadaj rezolutnie. Oni cenią tu odwagę. Nie myśl też, że Mahdi ryknie zaraz na ciebie jak lew. Nie! On uśmiecha się zawsze — nawet wtedy, kiedy nie zamyśla nic dobrego.\\r\\n\\r\\nI to rzekłszy począł wołać na gromady stojące przed domem, by rozstąpiły się przed „gośćmi” proroka.\\r\\n\\r\\n\\r\\n\\r\\nROZDZIAŁ XVIII\\r\\n\\r\\nGdy weszli do izby, Mahdi leżał na miękkim tapczanie, otoczony przez żony, z których dwie wachlowały go wielkimi strusimi piórami, inne dwie drapały mu lekko podeszwy u nóg. Prócz żon byli obecni tylko: kalif Abdullahi i kalif Szeryf, gdyż trzeci, Ali-uled-Helu wyprawiał w tym czasie wojska na północ, a mianowicie do Berberu i Abu-Hammed, które już przedtem zostały zdobyte przez derwiszów. Na widok wchodzących prorok odsunął żony i siadł na tapczanie. Idrys, Gebhr i dwaj Beduini padli na twarze, a potem uklękli ze skrzyżowanymi na piersiach rękoma. Grek skinął na Stasia, by uczynił to samo, ale chłopiec udając, że tego nie widzi, skłonił się tylko i pozostał wyprostowany. Twarz mu zbladła, ale oczy świeciły mocno i z całej jego postawy i podniesionej hardo do góry głowy, z zaciśniętych ust, łatwo było poznać, że coś przeważyło się w nim, że niepewność i obawa przeszły, że powziął jakieś nieugięte postanowienie, od którego za nic nie odstąpi. Grek zrozumiał to widocznie, gdyż wielki niepokój odbił się w jego rysach. Mahdi objął oboje dzieci przelotnym spojrzeniem, rozjaśnił swą tłustą twarz zwykłym uśmiechem, po czym zwrócił się naprzód do Idrysa i Gebhra.\\r\\n\\r\\n— Przybyliście z dalekiej północy — rzekł.\\r\\n\\r\\nIdrys uderzył czołem o ziemię.\\r\\n\\r\\n— Tak jest, o Mahdi! Należymy do pokolenia Dangalów, przeto porzuciliśmy nasze domy w Fajumie, aby klęknąć u twoich błogosławionych stóp.\\r\\n\\r\\n— Widziałem was w pustyni. Straszna to droga, ale posłałem anioła, który was strzegł i ochraniał od śmierci z ręki niewiernych. Wyście go nie widzieli, ale on czuwał nad wami.\\r\\n\\r\\n— Dzięki ci, odkupicielu.\\r\\n\\r\\n— I przywieźliście Smainowi te dzieci, aby je zamienił na własne, które Turcy uwięzili wraz z Fatmą w Port-Saidzie.\\r\\n\\r\\n— Tobie chcieliśmy służyć.\\r\\n\\r\\n— Kto mnie służy, służy własnemu zbawieniu, więc otworzyliście sobie drogę do raju. Fatma jest moją krewną… Ale zaprawdę mówię wam, że gdy podbiję cały Egipt, wówczas krewna moja i jej potomstwo odzyskają i tak wolność.\\r\\n\\r\\n— A więc uczyń z tymi dziećmi, co chcesz, błogosławiony!…\\r\\n\\r\\nMahdi przymknął powieki, potem je otworzył, uśmiechnął się dobrotliwie i skinął na Stasia.\\r\\n\\r\\n— Zbliż się tu, chłopcze.\\r\\n\\r\\nStaś postąpił kilka kroków energicznym, jakby żołnierskim chodem, skłonił się po raz drugi, potem wyprężył się jak struna i patrząc wprost w oczy Mahdiego czekał.\\r\\n\\r\\n— Czy radzi jesteście, że przyjechaliście do mnie? — zapytał Mahdi.\\r\\n\\r\\n— Nie, proroku. Zostaliśmy porwani mimo naszej woli od naszych ojców.\\r\\n\\r\\nProsta ta odpowiedź uczyniła pewne wrażenie — i na przywykłym do pochlebstw władcy, i na obecnych. Kalif Abdullahi zmarszczył brwi. Grek przygryzł wąsy i począł wyłamywać sobie palce, Mahdi jednakże nie przestał się uśmiechać.\\r\\n\\r\\n— Ale — rzekł — jesteście za to u źródła prawdy. Czy chcesz napić się z tego źródła?\\r\\n\\r\\nNastała chwila milczenia, więc Mahdi sądząc, że chłopiec nie zrozumiał pytania, powtórzył je wyraźniej:\\r\\n\\r\\n— Czy chcesz przyjąć moją naukę?\\r\\n\\r\\nNa to Staś ręką, którą trzymał przy piersiach, zrobił nieznacznie znak krzyża świętego, jakby z tonącego okrętu miał skoczyć w odmęt wodny.\\r\\n\\r\\n— Proroku — rzekł — twojej nauki nie znam, więc gdybym ją przyjął, uczyniłbym to tylko ze strachu jak tchórz i człowiek podły. A czyż zależy ci na tym, by wiarę twoją wyznawali tchórze i ludzie podli?\\r\\n\\r\\nI tak mówiąc patrzył wciąż wprost w oczy Mahdiego. Uczyniła się taka cisza, że słychać było brzęczenie much.\\r\\n\\r\\nLecz stała się zarazem rzecz nadzwyczajna. Oto Mahdi zmieszał się i na razie nie umiał znaleźć odpowiedzi. Uśmiech zniknął mu z twarzy, na której odbiło się zakłopotanie i niechęć. Wyciągnąwszy rękę wziął tykwę napełnioną wodą z miodem i począł pić, ale widocznie dlatego tylko, by zyskać na czasie i pokryć zmieszanie.\\r\\n\\r\\nA dzielny chłopak, nieodrodny potomek obrońców chrześcijaństwa, prawa krew zwycięzców spod Chocimia i Wiednia, stał z podniesioną głową czekając wyroku. Na wychudłych, opalonych przez pustynny wicher policzkach wykwitły mu jasne rumieńce, oczy rozbłysły, a ciałem wstrząsnął dreszcz zapału. „Oto — mówił sobie — wszyscy inni przyjęli jego naukę, a jam nie zaparł się wiary ni duszy.” I lęk przed tym, co mogło i miało nastąpić, przytaił mu się w tej chwili w sercu, a natomiast zalała je radość i duma.\\r\\n\\r\\nA tymczasem Mahdi postawił tykwę i zapytał:\\r\\n\\r\\n— Więc odrzucasz moją naukę?\\r\\n\\r\\n— Jestem chrześcijaninem jak mój ojciec…\\r\\n\\r\\n\\r\\n\\r\\n\\r\\n\\r\\n— Kto zamyka uszy na głos boży — rzekł z wolna, zmienionym głosem Mahdi — jest tylko drzewem na opał.\\r\\n\\r\\nNa to — znany ze srogości i okrucieństwa kalif Abdullahi zabłysnął swymi białymi zębami jak dziki zwierz i ozwał się:\\r\\n\\r\\n— Zuchwała jest mowa tego chłopca, przeto ukarz go, panie, lub pozwól, abym ukarał go ja.\\r\\n\\r\\n„Stało się!” — pomyślał Staś.\\r\\n\\r\\nLecz Madhi pragnął zawsze, by sława jego miłosierdzia rozchodziła się nie tylko między derwiszami, ale i w całym świecie, pomyślał więc, że wyrok zbyt surowy, zwłaszcza na małego jeszcze chłopca, mógłby zaszkodzić tej sławie.\\r\\n\\r\\nPrzez chwilę przesuwał paciorki różańca i myślał, a następnie rzekł:\\r\\n\\r\\n— Nie. Te dzieci porwano dla Smaina, więc choć ja w żadne układy z niewiernymi wchodzić nie będę, trzeba odesłać je Smainowi. Taka jest wola moja.\\r\\n\\r\\n— Stanie się wedle niej — odpowiedział kalif.\\r\\n\\r\\nLecz Mahdi wskazał mu Idrysa, Gebhra i Beduinów:\\r\\n\\r\\n— Tych ludzi nagródź ode mnie, o Abdullahi, albowiem wielką i niebezpieczną odbyli podróż, aby służyć Bogu i mnie.\\r\\n\\r\\nPo czym skinął na znak, że posłuchanie skończone, a zarazem rozkazał Grekowi, by wyszedł także. Ów, gdy znalazł się znowu w ciemnościach na placu modlitw, schwycił za ramię Stasia i począł nim potrząsać z gniewem i rozpaczą.\\r\\n\\r\\n— Przeklęty! zgubiłeś to dziecko niewinne — mówił wskazując na Nel — zgubiłeś siebie, a może i mnie.\\r\\n\\r\\n— Nie mogłem inaczej — odpowiedział Staś.\\r\\n\\r\\n— Nie mogłeś! Wiedz, że skazani jesteście na drugą podróż stokroć gorszą od pierwszej. I to jest śmierć — rozumiesz? W Faszodzie febra zabije was w ciągu tygodnia. Mahdi wie, dlaczego wysyła was do Smaina.\\r\\n\\r\\n— W Omdurmanie pomarlibyśmy także.\\r\\n\\r\\n— Nieprawda! Nie pomarlibyście w domu Mahdiego, w dostatku i wygodach. A on gotów był wziąć was pod swoje skrzydła. Wiem, że był gotów. Odpłaciłeś się także dobrze i mnie za to, żem się za was wstawiał. Ale róbcie teraz, co chcecie! Abdullahi wysyła pocztę wielbłądzią za tydzień do Faszody, a przez ten tydzień róbcie co chcecie! Nie zobaczycie mnie więcej!…\\r\\n\\r\\nI to powiedziawszy odszedł, ale po chwili znów wrócił. Był wielomówny jak wszyscy Grecy i potrzebował się wygadać. Chciał wylać żółć, która się w nim zebrała, na głowę Stasia. Nie był okrutny i nie miał złego serca, pragnął jednakże, by chłopiec zrozumiał jeszcze dokładniej okropną odpowiedzialność, jaką wziął na siebie nie posłuchawszy jego rad i przestróg.\\r\\n\\r\\n— Kto by ci zabronił zostać w duszy chrześcijaninem? — mówił. — Myślisz, że ja nim nie jestem? Ale nie jestem głupcem. Tyś zaś wolał się popisać ze swym fałszywym bohaterstwem. Oddawałem dotąd wielkie usługi białym jeńcom, a teraz nie będę mógł ich oddawać, bo Mahdi zagniewał się i na mnie. Wszyscy poginą. A twoja mała towarzyszka niedoli na pewno! Zabiłeś ją! W Faszodzie dorośli nawet Europejczycy giną z febry jak muchy, a cóż dopiero takie dziecko. A jeśli każą wam iść piechotą przy koniach i wielbłądach, to ona padnie pierwszego dnia. To tyś tego narobił. Cieszże się teraz… ty chrześcijaninie!\\r\\n\\r\\nI oddalił się, a oni skręcili z placu modlitwy przez ciemne uliczki ku szałasom. Szli długo, gdyż miasto było rozciągnięte na ogromnej przestrzeni. Nel, zbiedzona przez trudy, głód, bojaźń i okropne wrażenia całego dnia, poczęła ustawać. Idrys i Gebhr napędzali ją, by szła prędzej. Lecz po pewnym czasie nogi omdlały zupełnie pod nią. Wtedy Staś wziął ją bez namysłu na ręce i niósł. Po drodze chciał do niej mówić, chciał się usprawiedliwić przed nią, że nie mógł inaczej postąpić, ale myśli zdrętwiały i jakby obumarły mu w głowie, tak że powtarzał tylko w kółko: „Nel! Nel! Nel!” — i tulił ją do siebie nie mogąc nic więcej powiedzieć. Po kilkudziesięciu krokach Nel usnęła mu z wyczerpania na ręku, więc szedł w milczeniu wśród ciszy uśpionych uliczek przerywanej tylko rozmową Idrysa i Gebhra.\\r\\n\\r\\nA ich serca przepełniała radość, co było rzeczą pomyślną dla Stasia, inaczej bowiem może by znowu chcieli ukarać go za zuchwałe odpowiedzi Mahdiemu. Byli jednak tak zajęci tym, co ich spotkało, że nie mogli myśleć o czym innym.\\r\\n\\r\\n— Czułem się chory — mówił Idrys — ale widok proroka uzdrowił mnie.\\r\\n\\r\\n— Jest on jak palma na pustyni i jako zimna woda w dzień upalny, a słowa jego są jako dojrzałe daktyle — odpowiedział Gebhr.\\r\\n\\r\\n— Kłamał Nur-el-Tadhil mówiąc, że on nie dopuści nas przed swe oblicze. Dopuścił, pobłogosławił i kazał nas obdarzyć Abdullahiemu.\\r\\n\\r\\n— Który obdarzy nas hojnie, albowiem wola Mahdiego jest święta.\\r\\n\\r\\n— Bismillach! Niechaj tak będzie, jak mówisz — ozwał się jeden z Beduinów.\\r\\n\\r\\nA Gebhr począł marzyć o całych stadach wielbłądów, bydła rogatego, koni i o workach pełnych piastrów.\\r\\n\\r\\nZ tych marzeń rozbudził go Idrys, który wskazawszy na Stasia niosącego uśpioną Nel zapytał:\\r\\n\\r\\n— A co uczynimy z tym szerszeniem i z tą muchą?\\r\\n\\r\\n— Ha! Smain powinien wynagrodzić nas za nich osobno.\\r\\n\\r\\n— Skoro prorok mówi, że na żadne układy z niewiernymi nie pozwoli, to Smainowi nic już na nich nie zależy.\\r\\n\\r\\n— W takim razie żałuję, że nie dostali się w ręce kalifa, który byłby nauczył tego szczeniaka, co to jest szczekać przeciw prawdzie i bożemu wybrańcowi.\\r\\n\\r\\n— Mahdi jest miłosierny — odpowiedział Idrys.\\r\\n\\r\\nPo czym zastanowił się przez chwilę i rzekł:\\r\\n\\r\\n— Jednakże Smain mając oboje w ręku będzie pewien, że ani Turcy, ani Anglicy nie zabiją jego dzieci i Fatmy.\\r\\n\\r\\n— Więc może nas wynagrodzi?\\r\\n\\r\\n— Tak. Niech ich poczta Abdullahiego zabierze sobie do Faszody. Nam spadnie ciężar z głowy. A gdy Smain tu powróci, upomnimy się u niego o zapłatę.\\r\\n\\r\\n— Mówisz zatem, że pozostaniemy w Omdurmanie?\\r\\n\\r\\n— Allach! Nie dość ci drogi z Fajumu do Chartumu? Przyszedł czas na odpoczynek.\\r\\n\\r\\nSzałasy były już niedaleko. Staś jednak zwolnił kroku, bo i jego siły poczęły się wyczerpywać. Nel, jakkolwiek lekka, ciążyła mu coraz bardziej. Sudańczycy, którym pilno było do snu, krzyczeli na niego, by pośpieszał, a następnie popędzali go bijąc kułakami po głowie. Gebhr ukłuł go nawet boleśnie nożem w łopatkę. Chłopak znosił to wszystko w milczeniu, ochraniając przede wszystkim swą małą siostrzyczkę, i dopiero gdy jeden z Beduinów pchnął go tak, że o mało nie upadł, rzekł im przez zaciśnięte zęby:\\r\\n\\r\\n— Mamy żywi dojechać do Faszody.\\r\\n\\r\\nI słowa te powstrzymały Arabów, albowiem bali się przestąpić rozkazu Mahdiego. Jeszcze skuteczniej powstrzymało ich jednak to, że Idrys dostał nagle zawrotu głowy tak silnego, że musiał wesprzeć się na ramieniu Gebhra. Po chwili zawrót przeszedł, ale Sudańczyk przestraszył się i rzekł:\\r\\n\\r\\n— Allach! coś ze mną niedobrze. Czy nie chwyta mnie jaka choroba?\\r\\n\\r\\n— Widziałeś Mahdiego, więc nie zachorujesz — odpowiedział Gebhr.\\r\\n\\r\\nDoszli wreszcie do szałasów. Staś, goniąc resztkami sił, oddał uśpioną Nel w ręce starej Dinah, która, lubo także niezdrowa, wymościła jednak dla swej panienki dość wygodne posłanie. Sudańczycy i Beduini połknąwszy po kilka pasków surowego mięsa rzucili się jak kloce na wojłoki. Stasiowi nie dano nic do jedzenia — tylko stara Dinah wsunęła mu w rękę garść rozmoczonej durry, której pewną ilość wykradła wielbłądom. Ale jemu nie było ani do snu, ani do jedzenia.\\r\\n\\r\\nBrzemię bowiem, które zaciężyło na jego ramionach, było istotnie zbyt ciężkie. Czuł oto, że odrzuciwszy łaskę Mahdiego, za którą trzeba było zapłacić zaparciem się wiary i duszy, postąpił, jak był powinien, czuł, że ojciec byłby z jego postępku dumny i uszczęśliwiony, a jednocześnie myślał, że zgubił Nel, towarzyszkę niedoli, małą, ukochaną siostrzyczkę, za którą byłby chętnie oddał ostatnią kroplę krwi.\\r\\n\\r\\nWięc gdy wszyscy posnęli porwał go ogromny płacz — i leżąc na kawałku wojłoku płakał długo jak dziecko, którym ostatecznie był jeszcze.\\r\\n\\r\\n\\r\\n\\r\\nROZDZIAŁ XIX\\r\\n\\r\\nOdwiedziny u Mahdiego i rozmowa z nim widocznie nie uzdrowiły Idrysa, gdyż w nocy jeszcze zachorował ciężko, rano był już nieprzytomny. Chamis, Gebhr i dwaj Beduini zostali wezwani do kalifa, który trzymał ich kilka godzin i wychwalał ich odwagę. Ale wrócili w najgorszych humorach i ze złością w duszy, spodziewali się bowiem Bóg wie jakich nagród, a tymczasem Abdullahi dał na każdego po funcie egipskim i po koniu.\\r\\n\\r\\nBeduini rozpoczęli kłótnię z Gebhrem, w której o mało nie przyszło do bitki, w końcu oświadczyli, że pojadą wraz z pocztą wielbłądzią do Faszody, by upomnieć się u Smaina o zapłatę. Przyłączył się do nich Chamis, który spodziewał się, że protekcja Smaina więcej mu przyniesie korzyści niż pobyt w Omdurmanie.\\r\\n\\r\\nDla dzieci rozpoczął się tydzień głodu i nędzy, gdyż Gebhr ani myślał ich żywić. Na szczęście Staś posiadał dwa talary z Marią Teresą, które dostał od Greka, poszedł więc na miasto kupić daktylów i ryżu. Sudańczycy nie sprzeciwiali się wcale tej wycieczce wiedząc, że z Omdurmanu nie można już uciec i że w żadnym razie nie opuściłby małej bint. Nie obyło się jednak bez przygód, albowiem widok chłopca w europejskim ubraniu kupującego na rynku żywność ściągnął znowu gromady półdzikich derwiszów, które przyjmowały go śmiechem i wyciem. Na szczęście wielu widziało, że wczoraj był u Mahdiego, i ci, wstrzymywali tych, którzy chcieli się na niego porwać. Tylko dzieci rzucały nań piaskiem i kamieniami, ale on na to wcale nie zważał.\\r\\n\\r\\nNa rynku ceny były wygórowane. Daktylów nie mógł Staś dostać zupełnie, a znaczną część ryżu odebrał mu „dla chorego brata” Gebhr. Chłopiec opierał się temu z całej siły, wskutek czego skończyło się na szarpaninie i bitwie, z których oczywiście słabszy wyszedł z mnóstwem sińców i guzów. Okazało się przy tym i okrucieństwo Chamisa. Okazywał on przywiązanie tylko do Saby i karmił go surowym mięsem. Natomiast na nędzę dzieci, które znał przecie od dawna i które zawsze były dla niego dobre, patrzył z największą obojętnością, a gdy Staś zwrócił się do niego z prośbą, by przynajmniej Nel udzielał trochę pokarmu, odpowiedział śmiejąc się:\\r\\n\\r\\n— Idź żebrać.\\r\\n\\r\\nI doszło na koniec do tego, że Staś w następnych kilku dniach, chcąc ratować Nel od głodowej śmierci — żebrał. Nie zawsze było to bezskuteczne. Czasem jakiś dawny żołnierz lub oficer egipskiego chedywa dał mu parę piastrów lub kilka fig suszonych i obiecał wspomóc go jeszcze nazajutrz. Raz trafił na misjonarza i siostrę miłosierdzia, którzy wysłuchawszy jego historii zapłakali nad losem obojga dzieci — i lubo sami wycieńczeni głodem, podzielili się z nim wszystkim, co mieli. Obiecali mu też odwiedzić ich w szałasach i nazajutrz przyszli rzeczywiście w nadziei, że może uda się im zabrać dzieci, aż do czasu wyruszenia pocztą, do siebie. Ale Gebhr z Chamisem przepędzili ich korbaczami. Nazajutrz Staś spotkał ich jednak znowu i dostał od nich miarkę ryżu oraz dwa proszki chininy, które misjonarz polecił mu zachować jak najstaranniej, w przewidywaniu, że w Faszodzie niechybnie czeka ich oboje febra.\\r\\n\\r\\n— Pojedziecie teraz — mówił — wzdłuż rozlewisk Białego Nilu, czyli wśród tak zwanych suddów. Rzeka nie mogąc płynąć swobodnie przez zatory utworzone z roślin i z liści, które prąd wody znosi i osadza w płytszych miejscach, tworzy tam obszerne i zaraźliwe błota, wśród których febra nie oszczędza nawet Murzynów. Strzeżcie się szczególnie noclegów bez ognia, na gołej ziemi.\\r\\n\\r\\n— My byśmy już chcieli umrzeć — odpowiedział prawie z jękiem Staś.\\r\\n\\r\\nNa to misjonarz podniósł swą wynędzniałą twarz i przez chwilę modlił się, po czym przeżegnał chłopca i rzekł:\\r\\n\\r\\n— Ufaj w Bogu. Nie wyparłeś się Go, więc miłosierdzie Jego i opieka będzie nad tobą.\\r\\n\\r\\nStaś próbował nie tylko żebrać, ale i pracować. Widząc pewnego dnia gromady ludzi pracujące na placu modlitwy, przyłączył się do nich i jął nosić glinę na parkan, którym plac miał być otoczony. Śmiano się z niego i potrącano go, ale pod wieczór, stary szejk pilnujący robót dał mu dwanaście daktylów. Staś rad był z tej zapłaty niezmiernie, daktyle bowiem stanowiły obok ryżu jedyny zdrowy pokarm dla Nel, a było o nie coraz trudniej w Omdurmanie.\\r\\n\\r\\nPrzyniósł je więc z dumą małej siostrzyczce, której oddawał wszystko, co mógł dostać, sam żywiąc się od tygodnia prawie wyłącznie durrą wykradaną wielbłądom. Nel ucieszyła się bardzo na widok ulubionych owoców, ale chciała, żeby się z nią podzielił. Więc wspiąwszy się na paluszki położyła mu ręce na ramionach i zadarłszy główkę poczęła patrzeć mu w oczy i prosić:\\r\\n\\r\\n— Staś! zjedz połowę, zjedz!\\r\\n\\r\\nA on na to odrzekł:\\r\\n\\r\\n— Jadłem już, jadłem! O, taki jestem syty!\\r\\n\\r\\nI uśmiechnął się, ale zaraz począł przygryzać wargi, by się nie rozpłakać, gdyż był po prostu głodny. Obiecywał sobie, że nazajutrz pójdzie znów na zarobek. Tymczasem stało się inaczej. Rano przyszedł mulazem od Abdullahiego z oznajmieniem, że poczta wielbłądzia wychodzi na noc do Faszody, i z rozkazem kalifa, by Idrys, Gebhr, Chamis i dwaj Beduini gotowali się wraz z dziećmi do drogi. Gebhra zdumiał i oburzył ten rozkaz, więc oświadczył, że nie pojedzie, gdyż brat jego chory i nie ma go kto pilnować, a gdyby nawet był zdrów, to i tak obaj postanowili pozostać w Omdurmanie.\\r\\n\\r\\nLecz mulazem odpowiedział:\\r\\n\\r\\n— Mahdi ma jedną tylko wolę, a Abdullahi, jego kalif, a mój pan, nie zmienia nigdy rozkazów. Brata twego będzie pilnować niewolnik, ty zaś pojedziesz do Faszody.\\r\\n\\r\\n— Więc pójdę i oznajmię mu, że nie pojadę.\\r\\n\\r\\n— Do kalifa wchodzą tylko ci, których on sam chce widzieć. A jeśli gwałtem wedrzesz się do niego bez pozwolenia, wyprowadzą cię — na szubienicę.\\r\\n\\r\\n— Allach akbar! to powiedz mi wyraźnie, że jestem niewolnikiem.\\r\\n\\r\\n— Milcz i słuchaj rozkazów! — odpowiedział mulazem.\\r\\n\\r\\nSudańczyk widział w Omdurmanie szubienice łamiące się pod ciężarem wisielców, które co dzień z wyroków srogiego Abdullahiego ubierano w nowe ciała — i zląkł się. To, co mu powiedział mulazem, że Mahdi ma tylko jedną wolę, a Abdullahi raz tylko rozkazuje — powtarzali wszyscy derwisze. Nie było więc rady — i trzeba było jechać.\\r\\n\\r\\n„Nie zobaczę już więcej Idrysa!” — myślał Gebhr. I w jego tygrysim sercu taiło się jednak jakieś przywiązanie do starszego brata, gdyż na myśl, że musi go opuścić w chorobie, ogarnęła go rozpacz. Próżno Chamis i Beduini przekładali mu, że może w Faszodzie będzie lepiej niż w Omdurmanie i że Smain prawdopodobnie wynagrodzi ich hojniej, niż to uczynił kalif. Żadne słowa nie mogły złagodzić żalu i złości Gebhra, która to złość odbiła się przeważnie na Stasiu.\\r\\n\\r\\nBył to dla chłopca prawdziwie męczeński dzień. Nie pozwolono mu pójść na rynek, więc nie mógł nic zarobić ani uprosić, a musiał pracować jak niewolnik przy jukach, które przygotowywano do podróży, co przychodziło mu tym trudniej, że z głodu i zmęczenia osłabł bardzo. Był już pewien, że w drodze umrze, jeśli nie pod korbaczem Gebhra, to z wycieńczenia.\\r\\n\\r\\nNa szczęście Grek, który miał dobre serce, przyszedł przed wieczorem odwiedzić dzieci i pożegnać, a zarazem opatrzyć je na drogę. Przyniósł im także kilka proszków chininy, a prócz tego trochę paciorków szklanych i trochę żywności. Przede wszystkim jednak, dowiedziawszy się o chorobie Idrysa, zwrócił się do Gebhra oraz Chamisa i Beduinów.\\r\\n\\r\\n— Wiedzcie — rzekł im — że przychodzę tu z rozkazu Mahdiego.\\r\\n\\r\\nA gdy słysząc to uderzyli czołem, tak mówił dalej:\\r\\n\\r\\n— Macie w drodze żywić dzieci i obchodzić się z nimi dobrze. Mają one zdać sprawę z waszego postępowania Smainowi. Smain zaś napisze o tym do proroka. Jeśli przyjdzie tu na was jakakolwiek skarga, następna poczta przywiezie wam wyrok śmierci.\\r\\n\\r\\nNowy pokłon był jedyną odpowiedzią na te słowa, przy czym Gebhr i Chamis mieli miny psów, którym nałożono kaganiec.\\r\\n\\r\\nGrek zaś kazał im pójść precz, po czym tak odezwał się po angielsku do dzieci:\\r\\n\\r\\n— Zmyśliłem to wszystko, gdyż Mahdi nie wydał co do was żadnych nowych rozkazów. Ale ponieważ powiedział, że macie jechać do Faszody, więc trzeba, żebyście mogli do niej żywi dojechać. Liczę też i na to, że żaden z tych ludzi nie zobaczy już przed wyjazdem ani Mahdiego, ani kalifa.\\r\\n\\r\\nPo czym do Stasia:\\r\\n\\r\\n— Miałem do ciebie, chłopcze, urazę i mam ją jeszcze. Czy wiesz, że omal mnie nie zgubiłeś? Mahdi obraził się i na mnie i żeby uzyskać jego przebaczenie, musiałem znaczną część majątku oddać Abdullahiemu, a i to jeszcze nie wiem, czy uratowałem się na długo. W każdym razie nie będę mógł pomagać jeńcom tak, jak pomagałem dotychczas. Ale mi was żal, a zwłaszcza (i tu ukazał na Nel) jej… Mam córkę w tym samym wieku… którą kocham więcej niż własne życie… Dla niej uczyniłem wszystko to, com uczynił… Chrystus będzie mnie za to sądził… Nosi ona dotychczas pod suknią na piersiach srebrny krzyżyk… Na imię jej tak jak tobie, moja mała. Gdyby nie ona, wolałbym i ja umrzeć niż żyć w tym piekle.\\r\\n\\r\\nI wzruszył się. Przez chwilę zamilkł, na koniec potarł ręką czoło i począł mówić o czym innym.\\r\\n\\r\\n— Mahdi wysyła was do Faszody w tej myśli, że tam pomrzecie. W ten sposób zemści się na was za twój, chłopcze, opór, który go dotknął głęboko, a nie straci sławy „miłosiernego”. Taki on zawsze… Ale kto wie komu pierwej śmierć przeznaczona! Abdullahi poddał mu myśl, żeby tym psom, którzy was porwali, kazał jechać z wami. Marnie ich wynagrodził, a teraz boi się, żeby się to nie rozgłosiło. Obaj z prorokiem wolą przy tym, by ci ludzie nie opowiadali, że w Egipcie są jeszcze wojska, armaty, pieniądze i Anglicy… Ciężka to będzie droga i daleka. Pojedziecie krajem pustym i niezdrowym, więc pilnujcie jak oka w głowie tych proszków, które wam dałem.\\r\\n\\r\\n— Przykaż, panie, jeszcze raz Gebhrowi, by nie ważył się głodzić i bić Nel — rzekł Staś.\\r\\n\\r\\n— Nie bójcie się. Poleciłem was staremu szejkowi, który wiezie pocztę. To mój dawny znajomy. Dałem mu zegarek i tym zjednałem dla was jego opiekę.\\r\\n\\r\\nTak mówiąc począł się żegnać. Wziąwszy Nel na ręce przycisnął ją do piersi i powtórzył:\\r\\n\\r\\n— Niech Bóg błogosławi cię, moje dziecko!…\\r\\n\\r\\nTymczasem słońce zaszło i uczyniła się noc gwiaździsta. W ciemności ozwało się parskanie koni i stękanie obładowanych wielbłądów.\\r\\n\\r\\n\\r\\n\\r\\nROZDZIAŁ XX\\r\\n\\r\\nStary szejk Hatim dotrzymał wiernie obietnicy danej Grekowi i opiekował się dziećmi starannie. Droga w górę Białego Nilu była ciężka. Jechali przez Ketainę, Ed-Ducim i Kanę, po czym minęli Abbę, lesistą wyspę nilową, na której przed wojną mieszkał w wypróchniałym drzewie Mahdi jako derwisz-pustelnik. Karawana często musiała okrążać obszerne, porośnięte papirusem rozlewiska, czyli tak zwane suddy, od których powiew przynosił zatrutą woń rozkładających się liści, naniesionych prądem wody. Angielscy inżynierowie poprzecinali byli w swoim czasie te zapory i statki parowe mogły wówczas chodzić z Chartumu do Faszody i dalej. Obecnie jednak rzeka zatkała się znowu i nie mogąc płynąć swobodnie, rozlewała na obie strony. Okolica po prawym i lewym brzegu pokryta była wysoką dżunglą, wśród której wznosiły się kopce termitów i pojedyncze olbrzymie drzewa; gdzieniegdzie lasy dochodziły aż do rzeki. Na suchszych miejscach rosły gaje akacji. Przez pierwsze tygodnie spotykali osady i miasteczka arabskie złożone z domów o dziwnych baniastych dachach uwitych ze słomy dochnu, lecz za Abbą, od osady Goz-Abu-Guma, wjechali w kraj czarnych. Był on jednak zupełnie pusty, gdyż derwisze wygarnęli prawie do szczętu miejscową murzyńską ludność i sprzedawali ją na targach Chartumu, Omdurmanu, Dary, Faszeru, El-Obeidu i innych miast sudańskich, darlurskich i kordofańskich. Tych mieszkańców, którzy zdołali się ukryć przed niewolą w gąszczach, w lasach, wyniszczył głód i ospa, która rozpanoszyła się z niebywałą siłą wzdłuż Białego i Niebieskiego Nilu. Sami derwisze mówili, że wymierały na nią „całe narody”. Dawne plantacje sorga, manioku i bananów pokryła dżungla. Tylko zwierz dziki, nie ścigany przez nikogo, rozmnożył się obficie. Nieraz pod zorzą wieczorną dzieci widziały z dala gromady słoni, podobne do ruchomych skał, dążące powolnym krokiem do znanych sobie wodopojów. Na widok ich Hatim, dawny handlarz kością słoniową, cmokał, wzdychał i tak w zaufaniu mówił do Stasia:\\r\\n\\r\\n— Maszallach! — ile tu bogactwa! Ale teraz nie warto polować, bo Mahdi zabronił kupcom egipskim przyjeżdżać do Chartumu i nie ma komu sprzedawać kłów, chyba emirom na umbaje.\\r\\n\\r\\nPrócz słoni spotykano także i żyrafy, które ujrzawszy karawanę uciekały pośpiesznie ciężkim kłusem, kiwając długimi szyjami, jakby były kulawe. Za Goz-Abu-Guma pojawiały się coraz częściej bawoły i całe stada antylop. Ludzie z karawany, gdy im brakło świeżego mięsa, polowali na nie — wszelako prawie zawsze bezskutecznie, albowiem czujne i chybkie zwierzęta nie dawały się podejść ani otoczyć.\\r\\n\\r\\nŻywności w ogóle było skąpo, gdyż z powodu wyludnienia kraju nie można było dostać ani prosa ani bananów, ani ryb, których w dawnych czasach dostarczali karawanom Murzyni z pokoleń Szylluk i Dinka, wymieniając je chętnie za paciorki szklane i drut mosiężny. Hatim nie dał jednak dzieciom mrzeć głodem, a co więcej, trzymał krótko Gebhra i gdy ów raz na noclegu uderzył Stasia przy zdejmowaniu siodeł z wielbłądów, kazał go rozciągnąć na ziemi i wyliczyć mu po trzydzieści razów w każdą piętę bambusem. Okrutny Sudańczyk przez dwa dni mógł chodzić tylko na palcach i przeklinał chwilę, w której opuścił Fajum, i mścił się na młodym, darowanym sobie niewolniku, imieniem Kali.\\r\\n\\r\\nStaś z początku prawie rad był, że opuścili zapowietrzony Omdurman i że widzi kraje, o których marzył zawsze. Jego silny organizm wytrzymywał dotychczas doskonale trudy podróży, a obfitsze pożywienie wróciło mu energię. Nieraz znów w czasie drogi i na postojach szeptał do ucha siostrzyczce, że uciec można i znad Białego Nilu i że wcale nie zaniechał tego zamiaru. Lecz niepokoiło go jej zdrowie. Po trzech tygodniach od dnia wyjazdu z Omdurmanu Nel nie zapadła wprawdzie jeszcze na febrę, ale twarz jej schudła i zamiast opalić się, stawała się coraz przezroczystsza, a jej małe rączki wyglądały jakby ulepione z wosku. Nie brakło jej starań ani nawet takich wygód, jakie Staś i Dinah mogli jej przy pomocy Hatima zapewnić, ale brakło zdrowego powietrza pustyni. Wilgotny i upalny klimat w połączeniu z trudami drogi podkopywał coraz bardziej siły wątłego dziecka.\\r\\n\\r\\nStaś począwszy od Goz-Abu-Guma dawał jej codziennie po pół proszka chininy i martwił się okropnie na myśl, że nie starczy mu na długo tego lekarstwa, którego nigdzie nie będzie można później dostać. Ale na to nie było rady, należało bowiem przede wszystkim zapobiegać febrze. Chwilami brała go rozpacz. Łudził się tylko nadzieją, że Smain, jeśli zechce wymienić ich oboje na własne dzieci, to musi wyszukać dla nich jakiejś zdrowszej niż Faszoda okolicy.\\r\\n\\r\\nLecz nieszczęście zdawało się ciągle ścigać swe ofiary. Na dzień przed przybyciem do Faszody Dinah, która jeszcze w Omdurmanie czuła się słabą, zemdlała nagle przy rozwiązywaniu tobołka z rzeczami Nel zabranymi z Fajumu i spadła z wielbłąda. Staś i Chamis docucili się jej z największą trudnością. Nie odzyskała jednak przytomności, a raczej odzyskała ją dopiero wieczorem, po to tylko, by pożegnać ze łzami swą ukochaną panienkę i umrzeć. Gebhr chciał koniecznie obciąć jej po śmierci uszy, aby pokazać je Smainowi na dowód, że skończyła w drodze, i zażądać osobnej i za jej porwanie zapłaty. Tak czyniono zmarłym w czasie podróży niewolnikom. Ale Hatim, na prośbę Stasia i Nel, nie zgodził się na to, więc pochowano ją uczciwie, a mogiłę jej zabezpieczono przed hienami za pomocą kamieni i cierni. Dzieci uczuły się jeszcze samotniejsze, straciły w niej bowiem jedyną bliską i przywiązaną duszę. Był to szczególnie okrutny cios dla Nel, toteż Staś na próżno starał się ją utulić przez całą noc i dzień następny.\\r\\n\\r\\nNadszedł szósty dzień podróży. Nazajutrz w południe karawana dotarła do Faszody, ale znalazła tylko zgliszcza. Mahdyści biwakowali pod gołym niebem lub w skleconych naprędce szałasach z trawy i gałęzi. Trzy dni temu osada zgorzała była całkowicie. Pozostały jedynie osmalone dymem ściany glinianych okrągłych chat i stojąca tuż nad wodą wielka drewniana szopa, która za czasów egipskich służyła jako skład kości słoniowej, a w której mieszkał obecnie wódz derwiszów, emir Seki-Tamala. Był to znakomity między mahdystami człowiek, skryty nieprzyjaciel kalifa Abdullahiego, ale natomiast osobisty przyjaciel Hatima. Ten przyjął gościnnie u siebie starego szejka wraz z dziećmi, zaraz jednak na wstępie opowiedział im niepomyślną nowinę.\\r\\n\\r\\nOto Smaina nie zastaną w Faszodzie. Przed dwoma dniami udał się na wschód i południe od Nilu na wyprawę po niewolników i nie wiadomo, kiedy wróci, gdyż najbliższe okolice były już wyludnione, tak że ludzkiego towaru należało szukać bardzo daleko. Blisko od Faszody leżała wprawdzie Abisynia, z którą derwisze byli również w wojnie. Ale Smain mając tylko trzystu ludzi nie mógł odważyć się na przekroczenie jej granic, strzeżonych obecnie pilnie przez wojowniczych mieszkańców i przez żołnierzy króla Jana.\\r\\n\\r\\nWobec tego Seki-Tamala i Hatim poczęli zastanawiać się, co robić z dziećmi. Narada toczyła się głównie przy wieczerzy, na którą emir zaprosił także Stasia i Nel.\\r\\n\\r\\n— Ja — mówił do Hatima — muszę wkrótce wyruszyć ze wszystkimi ludźmi na daleką wyprawę na południe przeciw Eminowi paszy, który siedzi w Lado mając tam parowce i wojsko. Taki rozkaz przywiozłeś mi, Hatimie… Ty musisz wracać do Omdurmanu, więc w Faszodzie nie zostanie jedna żywa dusza. Mieszkać tu nie ma gdzie, jeść nie ma co i panują choroby. Wiem wprawdzie, że biali nie chorują na ospę, ale febra zabije te dzieci w ciągu miesiąca.\\r\\n\\r\\n— Kazano mi je przywieźć do Faszody — odpowiedział Hatim — więc je przywiozłem i mógłbym się o nie więcej nie troszczyć. Ale polecił mi je przyjaciel mój, Grek Kaliopuli, dlatego nie chciałbym, by pomarły.\\r\\n\\r\\n— A to się stanie z pewnością.\\r\\n\\r\\n— Co zatem robić?\\r\\n\\r\\n— Zamiast pozostawiać je w pustej Faszodzie, odeślij je do Smaina wraz z tymi ludźmi, którzy przywieźli je do Omdurmanu. Smain poszedł ku górom, do suchego i wysokiego kraju, gdzie febra nie zabija tak ludzi jak nad rzeką.\\r\\n\\r\\n— Jakże odnajdą Smaina?\\r\\n\\r\\n— Śladem ognia. Będzie on palił dżunglę; raz dlatego, by napędzić zwierzynę do skalistych wąwozów, w których łatwo ją otoczyć i wybić, a po wtóre, by wypłaszać z gąszczów pogan, którzy się w nich pokryli przed pościgiem… Smaina nietrudno znaleźć…\\r\\n\\r\\n— Czy go jednak dogonią?\\r\\n\\r\\n— Będzie on czasem spędzał i po tygodniu w jednej okolicy, ponieważ musi wędzić mięso. Choćby wyjechali za dwa i trzy dni, dogonią go z pewnością.\\r\\n\\r\\n— Ale dlaczego mają go gonić? On przecież wróci i tak do Faszody.\\r\\n\\r\\n— Nie. Jeśli połów niewolników uda mu się, poprowadzi ich do miast na targi…\\r\\n\\r\\n— Co robić?\\r\\n\\r\\n— Pamiętaj, że gdy obaj odjedziemy z Faszody, dzieci, choćby ich nie zabiła febra, umrą tu z głodu.\\r\\n\\r\\n— Na proroka! To prawda!\\r\\n\\r\\nI rzeczywiście nie było innej rady, jak wysłać dzieci na nową tułaczkę. Hatim, który okazał się zupełnie dobrym człowiekiem, troszczył się tylko o to, czy Gebhr, którego okrucieństwo poznał w czasie drogi, nie będzie znęcał się nad nimi. Ale groźny Seki-Tamala, wzbudzający strach nawet we własnych żołnierzach, kazał przywołać Sudańczyka i zapowiedział mu, że ma odwieźć dzieci żywe i zdrowe do Smaina, a zarazem obchodzić się z nimi dobrze, gdyż inaczej zostanie powieszony. Dobry Hatim uprosił jeszcze emira, by darował małej Nel niewolnicę, która by jej służyła i opiekowała się nią w drodze i w obozie Smaina. Nel ucieszyła się bardzo tym podarkiem, zwłaszcza gdy okazało się że niewolnica jest młodą dziewczyną z pokolenia Dinka, o miłych rysach i słodkim wyrazie twarzy.\\r\\n\\r\\nStaś wiedział, że Faszoda to śmierć, więc nie prosił bynajmniej Hatima, by nie wyprawiano ich w nową, trzecią z kolei podróż. W duszy myślał też, że jadąc na wschód i południe zbliżyć się muszą bardzo do południowych granic abisyńskich, i że będzie można uciec. Miał nadzieję, że na suchych wyżynach Nel uchroni się może od febry, i z tych wszystkich przyczyn chętnie i gorliwie zajął się przygotowaniami do drogi.\\r\\n\\r\\nGebhr, Chamis i dwaj Beduini nie byli także przeciwni wyprawie licząc i na to, że przy boku Smaina uda im się upolować sporą ilość niewolników, a potem sprzedać ich korzystnie na targach. Wiedzieli, że handlarze niewolników dochodzą czasem do wielkich majątków, w każdym razie woleli jechać niż pozostawać na miejscu pod ręką Hatima i Seki-Tamali.\\r\\n\\r\\nPrzygotowania zabrały jednak sporo czasu, zwłaszcza że dzieci musiały wypocząć. Wielbłądy nie mogły już być użyte do tej podróży, więc Arabowie a z nimi Staś i Nel mieli jechać konno, Kali zaś, niewolnik Gebhra, i Mea, tak nazwana z porady Stasia służąca Nel, iść piechotą przy koniach. Hatim wystarał się też o osła, który niósł namiot przeznaczony dla dziewczynki i żywność dla dzieci na trzy dni. Więcej nie mógł jej udzielić Seki-Tamala. Dla Nel urządzono coś w rodzaju kobiecego siodła z wojłoku, mat palmowych i bambusów.\\r\\n\\r\\nTrzy dni spędziły dzieci dla odpoczynku w Faszodzie, lecz niezmierna ilość komarów nad rzeką czyniła tu pobyt wprost nieznośnym. W dzień pojawiały się roje wielkich niebieskich much, nie gryzących wprawdzie, ale tak uprzykrzonych, że właziły w uszy, obsiadały oczy i wpadały nawet w usta. Staś słyszał jeszcze w Port-Saidzie, że komary i muchy roznoszą febrę i zarazki zapalenia oczu; w końcu więc sam prosił Seki-Tamalę, by ich jak najprędzej wyprawił, zwłaszcza że zbliżała się wiosenna pora dżdżysta.\\r\\n\\r\\n\\r\\n\\r\\nROZDZIAŁ XXI\\r\\n\\r\\n— Stasiu, dlaczego my jedziemy i jedziemy, a Smaina jak nie ma, tak nie ma?\\r\\n\\r\\n— Nie wiem. Zapewne idzie szybko naprzód, żeby jak najprędzej dojść do okolic, w których będzie mógł nałapać Murzynów. Czy chciałabyś, żebyśmy się już połączyli z jego oddziałem?\\r\\n\\r\\nDziewczynka skinęła swoją płową główką na znak, że bardzo jej o to chodzi.\\r\\n\\r\\n— Co ci na tym zależy? — zapytał Staś.\\r\\n\\r\\n— Bo może Gebhr nie będzie śmiał przy Smainie tak okropnie bić tego biednego Kali.\\r\\n\\r\\n— Smain pewnie nie lepszy. Oni wszyscy nie mają miłosierdzia dla swoich niewolników.\\r\\n\\r\\n— Tak?\\r\\n\\r\\nByło to dziewiątego dnia podróży. Gebhr, który teraz był wodzem karawany, odnajdował z początku łatwo ślady pochodu Smaina. Wskazywały jego drogę szlaki wypalonej dżungli i obozowiska pełne ogryzionych kości i rozmaitych szczątków. Ale po upływie pięciu dni trafiono na niezmierną przestrzeń spalonego stepu, na którym wiatr rozniósł pożar na wszystkie strony. Ślady stały się mętne i zawiłe, gdyż widocznie Smain rozdzielił swój oddział na kilkanaście mniejszych, by ułatwić im otaczanie zwierzyny i zdobywanie żywności. Gebhr nie wiedział, w jakim kierunku iść, i często zdarzało się, że karawana po długim kołowaniu wracała na to samo miejsce, z którego wyszła. Potem trafili na lasy, a po przebyciu ich weszli w kraj skalisty, gdzie grunt pokrywały płaskie głazy lub drobne kamienie rozrzucone na wielkich rozległościach tak gęsto, że dzieciom przypominały się bruki miejskie. Roślinności było tam skąpo. Tylko gdzieniegdzie w rozpadlinach skał rosły euforbie, starce, mimozy, a rzadziej jeszcze wysmukłe jasnozielone drzewa, które Kali nazywał w języku ki-swahili „m'ti” i których liśćmi karmiono konie. W okolicy brakło całkiem rzeczułek i strumieni, na szczęście poczęły już od czasu do czasu padać deszcze, więc znajdowano wodę we wgłębieniach i wydrążeniach skał.\\r\\n\\r\\nZwierzynę wypłoszyły oddziały Smaina i karawana byłaby marła głodem, gdyby nie mnóstwo pentarek, które co chwila zrywały się spod nóg koni, a pod wieczór obsiadały drzewa tak gęsto, że dość było strzelić w odpowiednim kierunku, ażeby kilka spadło na ziemię. Nie były przy tym wcale płochliwe i pozwalały się zajść blisko, a podrywały się tak ciężko i opieszale, że Saba, biegnący przed karawaną, chwytał je i dusił prawie każdego dnia.\\r\\n\\r\\nChamis zabijał ich po kilkanaście dziennie ze starej kapiszonowej strzelby, którą był wyszachrował od jednego z podwładnych Hatimowi derwiszów podczas drogi z Omdurmanu do Faszody. Śrutu jednak nie posiadał już więcej jak na dwadzieścia nabojów i niepokoił się myślą, co będzie, gdy cały zapas się wyczerpie. Wprawdzie pomimo przepłoszenia zwierzyny pojawiały się niekiedy wśród skał stadka arieli, pięknych antylop pospolitych w całej środkowej Afryce, ale do arieli trzeba było strzelać ze sztucera, oni zaś nie umieli użyć strzelby Stasia, a Gebhr nie chciał mu jej dać do ręki.\\r\\n\\r\\nSudańczyk również począł się niepokoić długą drogą. Przychodziło mu chwilami do głowy, by wracać do Faszody, w razie bowiem gdyby się rozminęli ze Smainem, mogli się zabłąkać w dzikich okolicach, w których nie mówiąc już o głodzie, groziły im napady dzikich zwierząt i dzikszych jeszcze Murzynów, dyszących zemstą za łowy, które na nich wyprawiono. Ale ponieważ nie wiedział, że Seki-Tamala wybiera się przeciw Eminowi, gdyż rozmowa o tym odbywała się nie przy nim, więc brał go strach na myśl, że przyjdzie mu stanąć przed obliczem potężnego emira, który kazał mu odwieźć dzieci do Smaina i dał mu do niego list, zapowiedziawszy przy tym, że jeśli nie wywiąże się należycie z obowiązku — pójdzie na powróz. Wszystko to razem wzięte przepełniało mu duszę goryczą i złością. Nie śmiał już jednak mścić się za swe zawody na Stasiu i Nel, natomiast plecy biednego Kalego broczyły co dzień krwią pod korbaczem. Młody niewolnik zbliżał się do srogiego pana zawsze z drżeniem i trwogą. Ale na próżno obejmował jego nogi i całował ręce, na próżno padał przed nim na twarz. Kamiennego serca nie wzruszała ni pokora, ni jęki i korbacz rozdzierał z lada powodu, a czasem i bez powodu, ciało nieszczęśliwego chłopca. Na noc wkładano mu nogi w drewnianą deskę z otworami, by nie uciekł. W dzień szedł na powrozie przy koniu Gebhra, co nadzwyczaj bawiło Chamisa. Nel oblewała łzami niedolę Kalego, Staś burzył się w sercu i kilkakrotnie ujmował się za nim zapalczywie, ale gdy spostrzegł, że to podnieca jeszcze Gebhra, zaciskał tylko zęby i milczał.\\r\\n\\r\\nLecz Kali zrozumiał, że tych dwoje ujmuje się za nim, i pokochał ich swym zbolałym, biednym sercem głęboko.\\r\\n\\r\\nOd dwu dni jechali skalistym wąwozem o wysokich, stromych skałach. Z naniesionych i porozrzucanych bezładnie kamieni łatwo było poznać, że w czasie pory dżdżystej wąwóz napełniał się wodą, ale obecnie dno jego było zupełnie suche. Pod ścianami rosło po obu stronach trochę trawy, dużo cierni, a nawet gdzieniegdzie i drzewa. Gebhr zapuścił się w tę kamienną gardziel dlatego, że szła ustawicznie w górę, sądził więc, że doprowadzi go do jakiej wyżyny, z której łatwiej mu będzie dostrzec w dzień dymy, a w nocy ogniska obozu Smaina. Miejscami wąwóz stawał się tak ciasny, że tylko dwa konie mogły iść w pobok, miejscami rozszerzał się w małe, okrągłe doliny, otoczone jakby wysokimi kamiennymi murami, na których siedziały wielkie pawiany igrając z sobą, szczekając i pokazując karawanie zęby.\\r\\n\\r\\nByła godzina piąta po południu. Słońce zniżyło się już ku zachodowi. Gebhr myślał o noclegu; chciał tylko dotrzeć do jakiejś dolinki, w której można by urządzić zeribę, to jest otoczyć karawanę wraz z końmi płotem z kolczastych mimoz i akacji, chroniących od napadu dzikich zwierząt. Saba biegł naprzód, poszczekując na małpy, które na jego widok rzucały się niespokojnie, i raz w raz znikał w zakrętach wąwozu. Echo powtarzało rozgłośnie jego szczekanie.\\r\\n\\r\\nNagle jednak umilkł, a po chwili przybiegł pędem do koni ze zjeżoną sierścią na grzbiecie i wtulonym pod siebie ogonem. Beduini i Gebhr zrozumieli, że musiało go coś przestraszyć, ale spojrzawszy po sobie i chcąc przekonać się, co to być mogło, ruszyli dalej. Lecz przejechawszy mały zakręt, zdarli konie i stanęli w jednej chwili jak wryci na widok, który uderzył ich oczy.\\r\\n\\r\\nOto na niewielkiej skale, leżącej w samym środku dość szerokiego w tym miejscu wąwozu, leżał lew.\\r\\n\\r\\nDzieliło ich od niego najwyżej sto kroków. Potężny zwierz ujrzawszy jeźdźców i konie podniósł się na przednie łapy i począł na nich patrzeć. Nisko stojące już słońce oświecało jego ogromną głowę, kudłate piersi — i w tym czerwonym blasku podobny był do jednego z takich sfinksów, jakie zdobią wejścia do starożytnych świątyń egipskich.\\r\\n\\r\\nKonie jęły przysiadać na zadach, kręcić się i cofać. Zdumieni i przerażeni jeźdźcy nie wiedzieli, co począć, więc z ust do ust przelatywały tylko trwożne i bezradne słowa: „Allach! Bismillach! Allach akbar!”\\r\\n\\r\\nA król puszczy patrzał na nich z góry, nieruchomy, jakby odlany z brązu.\\r\\n\\r\\nGebhr i Chamis słyszeli od kupców przybywających z kością słoniową i gumą z Sudanu do Egiptu, że lwy kładą się czasem na drodze karawan, które wobec tego muszą po prostu zbaczać. Lecz tu nie było gdzie zboczyć. Wypadało chyba zawrócić i uciekać! Tak, ale w takim razie było rzeczą niemal pewną, że straszny zwierz rzuci się za nimi w pogoń.\\r\\n\\r\\nZnów zatem zabrzmiały gorączkowe pytania:\\r\\n\\r\\n— Co robić?\\r\\n\\r\\n— Co robić?\\r\\n\\r\\n— Allach! może ustąpi.\\r\\n\\r\\n— Nie ustąpi.\\r\\n\\r\\nI znowu zapadła cisza. Słychać było tylko chrapanie koni i przyspieszony oddech piersi ludzkich.\\r\\n\\r\\n— Spuść Kalego z powroza — ozwał się nagle do Gebhra Chamis — a my uciekajmy na koniach, wówczas lew jego pierwszego dogoni i jego tylko zabije.\\r\\n\\r\\n— Uczyń tak! — powtórzyli Beduini.\\r\\n\\r\\nLecz Gebhr odgadł, że w takim razie Kali wdrapie się w mgnieniu oka na ścianę skalną, a lew pogna za końmi, przeto do głowy wpadł mu inny, okropny pomysł. Oto zarżnie chłopca i rzuci go przed siebie, a wtedy zwierz skoczywszy za nimi ujrzy na ziemi krwawe ciało i zatrzyma się, by je pożreć.\\r\\n\\r\\nWięc przyciągnął Kalego powrozem do siodła i już podniósł nóż, gdy w tej samej sekundzie Staś chwycił go za szeroki rękaw dżiuby.\\r\\n\\r\\n— Co robisz, łotrze?\\r\\n\\r\\nGebhr począł się szarpać i gdyby chłopiec chwycił był go za rękę, wyrwałby się natychmiast, ale z rękawem nie poszło tak łatwo, więc szarpiąc się począł jednocześnie charczeć stłumionym ze wściekłości głosem:\\r\\n\\r\\n— Psie, jeśli jego nie starczy, zakłuję i was! Allach! zakłuję, zakłuję!\\r\\n\\r\\nA Staś pobladł śmiertelnie, albowiem błyskawicą przebiegła mu myśl, że lew, goniąc przede wszystkim za końmi, może istotnie pominąć w pędzie trupa Kalego, a w takim razie Gebhr z największą pewnością zarżnie kolejno ich oboje.\\r\\n\\r\\nWięc ciągnąc ze zdwojoną siłą za rękaw krzyknął:\\r\\n\\r\\n— Daj mi strzelbę!… zabiję lwa!\\r\\n\\r\\nBeduinów zdumiały te słowa, ale Chamis, który widział jeszcze w Port-Saidzie, jak Staś strzela, począł natychmiast wołać:\\r\\n\\r\\n— Daj mu strzelbę! On zabije lwa!\\r\\n\\r\\nGebhr przypomniał sobie od razu strzały na jeziorze Karouni wobec straszliwego niebezpieczeństwa prędko zaniechał oporu. Z wielkim nawet pośpiechem podał chłopcu sztucer, a Chamis otworzył co duchu pudło z nabojami, z którego Staś zaczerpnął pełną garścią.\\r\\n\\r\\nPotem zeskoczył z konia, wsunął ładunki w lufy i ruszył naprzód.\\r\\n\\r\\nPrzez pierwszych kilka kroków był jakby odurzony i widział tylko siebie i Nel z szyjami poderżniętymi nożem Gebhra. Ale wnet bliższe i straszniejsze niebezpieczeństwo kazało mu zapomnieć o wszystkim innym. Miał przed sobą lwa! Na widok zwierza pociemniało mu w oczach. Poczuł zimno w policzkach i w nosie, poczuł, że nogi ma jak ołowiane i że mu brak tchu. Po prostu bał się. W Port-Saidzie czytywał, nawet i w czasie lekcji, o polowaniach na lwy, ale co innego było oglądać obrazki w książkach, a co innego stanąć oko w oko z potworem, który teraz oto patrzył na niego jakby ze zdziwieniem, marszcząc swe szerokie, podobne do tarczy czoło.\\r\\n\\r\\nArabowie przytaili dech w piersiach, albowiem nigdy w życiu nie widzieli nic podobnego. Z jednej strony mały chłopiec, który wśród wysokich skał wydawał się jeszcze mniejszy, z drugiej potężny zwierz, złoty w promieniach słońca, wspaniały, groźny — „pan z wielką głową”, jak mówią Sudańczycy.\\r\\n\\r\\nStaś przemógł całą siłą woli bezwładność nóg i posunął się dalej. Jeszcze przez chwilę wydało mu się, że serce podchodzi mu aż do gardła — i trwało to dopóty, dopóki nie podniósł strzelby do twarzy. Wówczas trzeba było myśleć o czym innym. Czy zbliżyć się więcej, czy już strzelać? Gdzie mierzyć? Im mniejsza odległość, tym strzał pewniejszy… a zatem dalej! dalej! kroków czterdzieści jeszcze za dużo… trzydzieści! — dwadzieścia! Już powiew przynosi ostry zwierzęcy swąd…\\r\\n\\r\\nChłopiec stanął.\\r\\n\\r\\n„Kula między oczy albo po mnie! — pomyślał. — W imię Ojca i Syna!…”\\r\\n\\r\\nA lew podniósł się, przeciągnął grzbiet i zniżył głowę. Wargi poczęły mu się odchylać, brwi nasunęły się na oczy. Ta drobna jakaś istotka ośmieliła się podejść zbyt blisko — więc gotował się do skoku przysiadając, z drganiem ud, na tylnych łapach…\\r\\n\\r\\nLecz Staś przez jedno mgnienie oka dostrzegł, że muszka sztucera przypada na czole zwierza, i pociągnął za cyngiel.\\r\\n\\r\\nHuknął strzał. Lew wspiął się tak, że przez chwilę wyprostował się na całą wysokość, po czym runął na wznak, czterema łapami do góry.\\r\\n\\r\\nI w ostatniej konwulsji stoczył się ze skały na ziemię.\\r\\n\\r\\nStaś trzymał go jeszcze przez kilka minut pod strzałem, lecz widząc, że drgawki ustają i że płowe cielsko wyprężyło się bezwładnie, otworzył strzelbę i założył nowy ładunek.\\r\\n\\r\\nŚciany skaliste rozbrzmiewały jeszcze gromkim echem. Gebhr, Chamis i Beduini nie mogli zrazu dojrzeć, co się stało, gdyż poprzedniej nocy padał deszcz i z powodu wilgoci powietrza dym zasłonił wszystko w ciasnym wąwozie. Dopiero gdy dym opadł, poczęli krzyczeć z radości i chcieli skoczyć ku chłopcu, ale na próżno, gdyż żadna siła nie mogła zmusić koni do kroku naprzód.\\r\\n\\r\\nA Staś zawrócił, objął wzrokiem czterech Arabów i wpił oczy w Gebhra.\\r\\n\\r\\n— Ach, dość! — rzekł zaciskając zęby. — Przebrałeś miarę. Nie zamordujesz ani Nel, ani nikogo więcej!\\r\\n\\r\\nI nagle uczuł, że nos i policzki bledną mu znowu, ale było to inne zimno, płynące nie ze strachu, lecz ze strasznego i nieubłaganego postanowienia, od którego serce w piersiach czym się na razie żelazne.\\r\\n\\r\\n— Tak! To przecie łotry, katy, mordercy, a Nel w ich ręku!…\\r\\n\\r\\n— Nie zamordujesz jej — powtórzył.\\r\\n\\r\\nZbliżył się ku nim — znów stanął i — nagle z błyskawiczną szybkością podniósł strzelbę do twarzy.\\r\\n\\r\\nDwa strzały jeden za drugim targnęły echem wąwozu: Gebhr runął na ziemię jak wór piasku, a Chamis pochylił się w kulbace i uderzył krwawym czołem o kark koński.\\r\\n\\r\\nDwaj Beduini wydali okropny okrzyk przerażenia i zeskoczywszy z koni rzucili się ku Stasiowi. Zakręt był za nimi niedaleko i gdyby byli uciekali za siebie, czego Staś życzył sobie w duszy, byliby mogli uchronić się przed śmiercią. Ale zaślepionym trwogą i wściekłością wydało się, że dopadną chłopca wpierw, nim zdoła zmienić naboje, i zadźgają go nożami. Głupcy! ledwie przebiegli kilkanaście kroków, szczęknęła znów złowroga strzelba, wąwóz odegrzmiał echem nowych strzałów i obaj padli twarzami na ziemię, rzucając się i tłukąc jak wyjęte z wody ryby.\\r\\n\\r\\nJeden — gorzej w pośpiechu strzelony — podniósł się jeszcze i wsparł na rękach, ale w tej chwili Saba zatopił mu kły w karku.\\r\\n\\r\\nNastała śmiertelna cisza.\\r\\n\\r\\nPrzerwały ją dopiero jęki Kalego, który rzucił się na kolana i wyciągnąwszy przed się ręce krzyczał w łamanym języku ki-swahili:\\r\\n\\r\\n— Bwana kubwa! (Panie wielki) zabić lwa, zabić złych ludzi, ale nie zabijać Kalego!\\r\\n\\r\\nStaś jednak nie zważał na jego wołanie. Czas jakiś stał jak błędny, po czym spostrzegłszy zbielałą twarzyczkę Nel i jej na wpół przytomne, rozszerzone z przerażenia oczy skoczył ku niej:\\r\\n\\r\\n— Nel! nie bój się!… Nel! jesteśmy wolni…\\r\\n\\r\\n\\r\\n\\r\\n\\r\\n\\r\\nJakoż byli istotnie wolni, ale i zabłąkani w dzikiej bezludnej puszczy, w czeluściach „czarnego lądu”.\\r\\n\\r\\n\\r\\n\\r\\nROZDZIAŁ XXII\\r\\n\\r\\nZanim Staś i młody Murzyn poodciągali na boki wąwozu zabitych Arabów i ciężkie cielsko lwa, słońce zniżyło się jeszcze i wkrótce miała zapaść noc. Ale niepodobna było nocować w sąsiedztwie trupów, więc chociaż Kali ukazując na zabitego zwierza głaskał się po piersiach i powtarzał mlaskając językiem: „Msuri nyama” (dobre, dobre mięso), Staś nie dał mu się zająć „nyamą”, a natomiast kazał mu łapać konie, które pouciekały po strzałach. Czarny chłopak wywiązał się z tego nadzwyczaj zręcznie, zamiast bowiem gonić je wąwozem, w którym to razie byłyby uciekały coraz dalej, wdrapał się na górę i skracając sobie drogę przez wymijanie zakrętów, zabiegł spłoszonym rumakom drogę od przodu. W ten sposób schwytał z łatwością dwa, a dwa inne napędził na Stasia. Tylko koni Gebhra i Chamisa nie można już było odszukać, ale i tak pozostały cztery, nie licząc objuczonego namiotem i rzeczami kłapoucha, który wobec tragicznych wypadków okazał prawdziwie filozoficzny spokój. Znaleziono go za zakrętem, szczypiącego dokładnie, ale bez pośpiechu, trawę rosnącą na dnie wąwozu.\\r\\n\\r\\nMierzyny sudańskie przyzwyczajone są w ogóle do widoku dzikich zwierząt, ale boją się lwów, było więc sporo trudności z przeprowadzeniem ich obok skały, przy której czerniała kałuża krwi. Konie chrapały rozdymając nozdrza i wyciągając szyje ku zakrwawionym kamieniom, wszelako gdy osioł przystrzygłszy tylko nieco uszyma przeszedł spokojnie, przeszły i one. Noc była tuż, ujechali jednak około kilometra i zatrzymali się dopiero w miejscu, w którym wąwóz rozszerzał się znów w małą, amfiteatralną dolinkę, porośniętą gęsto cierniem i krzewami kolczastej mimozy.\\r\\n\\r\\n— Panie — rzekł młody Murzyn — Kali napalić ogień, duży ogień!\\r\\n\\r\\nI wziąwszy sudański, szeroki miecz, który zdjął był z trupa Gebhra, począł ścinać nim ciernie, a nawet i większe drzewka. Po napaleniu ognia ścinał jeszcze, póki nie nagromadził tak wielkiego zapasu, że mogło wystarczyć go na całą noc.\\r\\n\\r\\nPo czym obaj ze Stasiem ustawili namiocik dla Nel pod wysoką prostopadłą ścianą doliny, a następnie otoczyli go półkolistym, szerokim i wysokim kolczastym płotem, czyli tak zwaną zeribą. Staś wiedział z opisów afrykańskich wędrówek, że podróżnicy ubezpieczają się w ten sposób przed napadami dzikich zwierząt. Konie jednak nie mogły się za płotem pomieścić, więc chłopcy rozkulbaczywszy je i zdjąwszy z nich naczynia blaszane i worki popętali je tylko, by nie oddaliły się zanadto w poszukiwaniu trawy lub wody. Mea znalazła zresztą wodę w pobliżu, we wgłębieniu skalnym tworzącym jakby mały basen, pod przeciwległymi skałami. Było jej sporo, tak że starczyło i dla koni, i na ugotowanie pentarek, zastrzelonych rano przez Chamisa. W jukach, które wraz z namiotem dźwigał osioł, znalazło się też około trzech garncy durry i kilka garści soli oraz wiązka suszonych korzeni manioku.\\r\\n\\r\\nStarczyło więc na obfitą wieczerzę. Korzystali z niej jednak przeważnie tylko Kali i Mea. Młody Murzyn, którego Gebhr głodził w okropny sposób, zjadł taką ilość pokarmu, jaka mogła nasycić dwóch ludzi. Ale też był za to całym sercem wdzięczny swoim nowym państwu i natychmiast po wieczerzy padł na twarz przed Stasiem i Nel na znak, że pragnie do końca życia zostać ich niewolnikiem, a następnie złożył równie pokorną czołobitność strzelbie Stasia rozumiejąc widocznie, że bezpieczniej jest zjednać sobie łaskę tak groźnego narzędzia. Po czym oświadczył, że podczas snu „pana wielkiego” i bibi będzie czuwał na przemian z Meą, by ogień nie zgasł — i siadł przy nim w kucki mrucząc z cicha coś w rodzaju piosenki, w której powtarzały się co chwila wyrazy: „Simba kufa! simba kufa!”, co znaczy w języku ki-swahili: lew zabity.\\r\\n\\r\\nAle „panu wielkiemu” ani małej bibi nie było do snu. Nel na wielkie prośby Stasia przełknęła zaledwie parę kawałków pentarki i kilka ziarnek rozgotowanej durry. Mówiła, że nie chce się jej ani jeść, ani spać, tylko pić. Stasia chwyciła obawa, czy nie dostała gorączki, ale przekonał się, że ręce ma chłodne, a nawet aż nadto zimne. Namówił ją jednak, aby weszła pod namiot, gdzie przygotował dla niej posłanie, obszukawszy wpierw starannie, czy w trawie nie ma skorpionów. Sam siadł na kamieniu ze sztucerem w ręku, by bronić jej od napadu dzikich zwierząt, w razie gdyby ogień okazał się niedostateczną obroną. Ogarnęło go niezmierne zmęczenie i wyczerpanie. W duszy powtarzał sobie: „Zabiłem Gebhra i Chamisa, zabiłem Beduinów, zabiłem lwa i jesteśmy wolni.” Ale było to tak, jakby te słowa szeptał mu kto inny i jakby on sam nie rozumiał dobrze, co to znaczy. Miał tylko poczucie, że są wolni, ale że stało się zarazem coś okropnego, co napełniało go niepokojem i przygniatało na piersi jak ciężki kamień. Wreszcie myśli poczęły mu drętwieć. Długi czas patrzył na wielkie ćmy krążące nad płomieniem, a w końcu jął kiwać się i drzemać. Kali drzemał także, ale budził się co chwila i dorzucał gałęzi do ognia.\\r\\n\\r\\nNoc uczyniła się głęboka i co rzadko zdarza się pod zwrotnikami, bardzo cicha. Słychać tylko było trzask płonących cierni i syczenie płomienia, który rozświecał zatoczone półkolem wiszary skalne. Księżyc nie rozjaśniał głębin wąwozu, ale w górze migotały roje nieznanych gwiazd. Powietrze stało się tak chłodne, że Staś zbudził się, otrząsnął senne odrętwienie i począł troszczyć się o to, czy chłód nie dokuczy małej Nel.\\r\\n\\r\\nLecz uspokoił się przypomniawszy sobie, że zostawił jej pod namiotem na wojłokach pled, który Dinah zabrała jeszcze z Fajumu. Przyszło mu też na myśl, że jadąc od samego Nilu ciągle, lubo nieznacznie, pod górę, musieli przez tyle dni zajechać już dość wysoko, a zatem do krajów, w których febra nie grozi już tak jak w niskim łożysku rzeki. Dojmujący chłód nocny zdawał się potwierdzać to przypuszczenie.\\r\\n\\r\\nI myśl ta dodała mu otuchy. Podszedł na chwilę pod namiot, by posłuchać, czy Nel śpi spokojnie, po czym wrócił, siadł bliżej ognia i znów począł drzemać, a nawet zasnął głęboko.\\r\\n\\r\\nNagle zbudziło go warczenie Saby, który poprzednio ułożył się do snu tuż przy jego nogach.\\r\\n\\r\\nKali ocknął się także i obaj poczęli spoglądać niespokojnie na brytana, który wyciągnięty jak struna, nastawił uszy i łopocąc nozdrzami wietrzył w stronę, z której przybyli, wpatrując się zarazem w ciemność. Sierść zjeżyła mu się na karku i grzbiecie, a piersi wzdymały się od powietrza, które warcząc wciągał w płuca.\\r\\n\\r\\nMłody niewolnik dorzucił co prędzej suchych gałęzi na ogień.\\r\\n\\r\\n— Panie — szeptał — wziąć strzelbę! wziąć strzelbę!\\r\\n\\r\\nStaś wziął strzelbę i wysunął się przed ogień, by widzieć lepiej mroczną głąb wąwozu. Warczenie Saby zmieniło się w urywane poszczekiwanie. Przez długą chwilę nie było nic słychać, po czym jednakże do uszu Kalego i Stasia doleciał z odległości głuchy tętent, jakby jakieś wielkie zwierzęta biegły szybko w stronę ognia. Tętent ów odbijał się wśród ciszy echem o skalne ściany i stawał się coraz głośniejszy.\\r\\n\\r\\nStaś zrozumiał, że zbliża się śmiertelne niebezpieczeństwo. Ale co to być mogło? Może bawoły, może jaka para nosorożców, która szuka wyjścia z wąwozu? W takim razie, jeśli huk strzału nie spłoszy ich i nie zawróci, nic nie uratuje karawany, albowiem zwierzęta te, nie mniej złośliwe i napastnicze od drapieżnych nie boją się ognia i roztratują wszystko po drodze…\\r\\n\\r\\nGdyby to był jednak jaki oddział Smaina, który, natknąwszy się na trupy w wąwozie, ściga morderców? Staś sam nie wiedział, co byłoby lepsze — prędka śmierć czy nowa niewola? Przebiegło mu przy tym przez głowę, że jeżeli sam Smain znajdzie się w oddziale, to ich może oszczędzi, ale jeśli go nie ma, to derwisze albo zamordują ich natychmiast, albo co gorzej, umęczą ich przed śmiercią w okrutny sposób. „Ach — pomyślał — daj Boże, żeby to były zwierzęta, nie ludzie!”\\r\\n\\r\\nTymczasem tętent rósł i zmienił się w grzmot kopyt — aż na koniec z ciemności wyłoniły się błyszczące oczy, rozdęte chrapy i rozwiane od biegu grzywy.\\r\\n\\r\\n— Konie! — zawołał Kali.\\r\\n\\r\\nJakoż były to konie Gebhra i Chamisa. Przybiegły oba w dzikim pędzie, gnane widocznie trwogą, lecz wpadłszy w krąg światła i ujrzawszy swych popętanych towarzyszów wspięły się na zadnich nogach, po czym parskając zaryły się kopytami w ziemię i pozostały przez chwilę nieruchome.\\r\\n\\r\\nLecz Staś nie odjął strzelby od twarzy. Był pewien, że za końmi wychyli się lada chwila kudłata głowa lwa lub płaska czaszka pantery. Ale czekał na próżno. Konie uspokajały się z wolna, a co więcej, Saba przestał po niejakim czasie wietrzyć, natomiast okręciwszy się kilkakrotnie na miejscu, jak czynią zwykle psy, położył się, zwinął w kółko i zamknął oczy. Widocznie jeśli jaki zwierz drapieżny ścigał konie, to poczuwszy dym lub zobaczywszy odblask ognia na skałach, cofnął się z daleka.\\r\\n\\r\\n— Musiało jednak coś mocno je nastraszyć — rzekł do Kalego Staś — skoro nie bały się przebiec obok trupów ludzi i lwa.\\r\\n\\r\\n— Panie — odrzekł chłopak. — Kali domyślać się, co się stało. Dużo, dużo hien i szakali wejść do wąwozu i iść do trupów. Konie przed nimi uciekać, ale hieny ich nie gonić, bo one jeść Gebhra i tamtych innych…\\r\\n\\r\\n— Być może; ale ty teraz idź, rozsiodłaj konie, zabierz naczynia i worki i przynieś tu. A nie bój się, bo strzelba cię obroni.\\r\\n\\r\\n— Kali się nie bać — odpowiedział chłopak.\\r\\n\\r\\nI rozsunąwszy nieco cierni przy samej skale, wysunął się za zeribę, a tymczasem wyszła z namiotu Nel.\\r\\n\\r\\nSaba podniósł się natychmiast i trącając ją nosem, upominał się o zwykłe pieszczoty. Ale ona wyciągnąwszy zrazu rękę cofnęła ją natychmiast jakby ze wstrętem.\\r\\n\\r\\n— Stasiu, co się stało? — spytała.\\r\\n\\r\\n— Nic. Przybiegły tamte konie. Czy to ich tętent cię rozbudził?\\r\\n\\r\\n— Obudziłam się już przedtem i chciałam nawet wyjść z namiotu, ale…\\r\\n\\r\\n— Ale co?\\r\\n\\r\\n— Myślałam, że się może rozgniewasz.\\r\\n\\r\\n— Ja? na ciebie?\\r\\n\\r\\nA Nel podniosła oczy i poczęła na niego spoglądać jakimś szczególnym wzrokiem, takim, jakim nie patrzyła nigdy przedtem. Po twarzy Stasia przemknęło wielkie zdziwienie, albowiem w jej słowach i spojrzeniu wyczytał wyraźnie obawę.\\r\\n\\r\\n„Ona się mnie boi!” — pomyślał.\\r\\n\\r\\nI w pierwszej chwili odczuł jakby przebłysk zadowolenia. Pochlebiła mu myśl, że po tym, czego dokonał, nawet Nel uważa go nie tylko za człowieka zupełnie dorosłego, ale za groźnego wojownika rozsiewającego wokół trwogę. Ale trwało to krótko, albowiem niedola rozwinęła w nim umysł i dar spostrzegawczy, pomiarkował przeto, że w zaniepokojonych oczach dziewczynki widać obok trwogi jakby odrazę do tego, co się stało, do tej przelanej krwi i do tej okropności, której była dziś świadkiem — przypomniał sobie, jak przed chwilą cofnęła rękę nie chcąc pogłaskać Saby, który dodusił jednego z Beduinów. Tak! Staś sam czuł przecie na piersiach zmorę. Inna rzecz była czytać w Port-Saidzie o traperach amerykańskich zabijających na Dalekim Zachodzie tuzinami czerwonoskórych Indian, a inna dokonać tego osobiście i widzieć żywych przed chwilą ludzi chrapiących w drgawkach wśród kałuż krwi. Tak! Nel ma niezawodnie w sercu pełno lęku, ale zarówno i odrazy, która w niej pozostanie na zawsze. „Będzie się mnie bała — pomyślał Staś — ale w głębi serca, mimo woli, nie przestanie mieć mi tego za złe i to będzie moja zapłata za to wszystko, com dla niej zrobił.”\\r\\n\\r\\nNa tę myśl wielka gorycz wezbrała mu w piersiach, albowiem zdawał sobie doskonale sprawę, że gdyby nie Nel, to już dawno albo zostałby zabity, albo byłby uciekł. Dla niej więc przecierpiał to wszystko, co przecierpiał, a te męki i głody na to tylko się przydały, że oto teraz stoi przed nim spłoszona, jakby nie ta sama, mała siostrzyczka i wznosi ku niemu oczy nie z dawną ufnością, ale ze zdziwionym lękiem. Staś uczuł się nagle bardzo nieszczęśliwy. Po raz pierwszy w życiu zrozumiał, co to jest rozżalenie. Łzy napływały mu mimo woli do oczu i gdyby nie to, że „groźnemu wojownikowi” żadną miarą nie wypadało się rozpłakać, byłby to może uczynił.\\r\\n\\r\\nPohamował się jednak i zwróciwszy się do dziewczynki zapytał:\\r\\n\\r\\n— Czy ty się boisz, Nel?…\\r\\n\\r\\nA ona odpowiedziała cicho:\\r\\n\\r\\n— Jakoś… tak straszno!\\r\\n\\r\\nNa to Staś kazał Kalemu przynieść wojłoki spod siodeł i nakrywszy jednym z nich kamień, na którym poprzednio drzemał, drugi rozesłał na ziemi i rzekł:\\r\\n\\r\\n— Siądź tu przy mnie koło ognia… Prawda, jaka noc chłodna? Jeśli sen cię zmorzy, to oprzesz o mnie głowę i zaśniesz.\\r\\n\\r\\nNel zaś powtórzyła:\\r\\n\\r\\n— Jakoś tak straszno!…\\r\\n\\r\\nStaś owinął ją starannie pledem i przez czas jakiś siedzieli w milczeniu, wsparci o siebie i oświeceni różowym blaskiem, który pełgał po skałach i iskrzył się migotliwie na blaszkach miki, którymi upstrzone były kamienne złomy.\\r\\n\\r\\nZa zeribą słychać było parskanie koni i chrzęst trawy w ich zębach.\\r\\n\\r\\n— Słuchaj, Nel — ozwał się Staś — ja musiałem to zrobić… Gebhr zagroził, że nas zakłuje, jeśli lew nie poprzestanie na Kalim, i będzie ich dalej gonił. Słyszałaś?… Pomyśl, że zagroził tym nie tylko mnie, ale i tobie. I byłby to zrobił! Ja powiem ci szczerze, że gdyby nie ta groźba, to jednak, choć myślałem już o tym dawniej, nie byłbym do nich strzelał. Myślę, że nie mógłbym… Ale on przebrał miarę. Widziałaś, jak okropnie znęcał się przedtem nad Kalim. A Chamis? jakże on nikczemnie nas zaprzedał. Przy tym czy wiesz. co by się stało, gdyby oni nie byli znaleźli Smaina? Oto Gebhr zacząłby się znęcać tak samo nad nami… nad tobą. Okropność pomyśleć, że biłby cię korbaczem i byłby nas oboje zamęczył, a po naszej śmierci wróciłby sobie do Faszody i powiedział, żeśmy pomarli z febry… Ja, Nel, nie z żadnego okrucieństwa tak zrobiłem, ale musiałem myśleć o tym, jak by cię uratować… O ciebie tylko mi chodziło…\\r\\n\\r\\nI w głosie jego odbiło się wyraźnie to rozżalenie, które przepełniało mu serce. Nel zrozumiała to widocznie, gdyż przytuliła się do niego mocniej, on zaś opanowawszy chwilowe wzruszenie tak mówił dalej:\\r\\n\\r\\n— Ja się przecie nie zmienię i będę cię strzegł i pilnował jak poprzednio. Póki oni żyli, nie było żadnej nadziei ratunku. Teraz możemy uciec do Abisynii. Abisyńczycy są czarni i dzicy, ale chrześcijanie i nieprzyjaciele derwiszów. Byleś była zdrowa, to nam się to uda, bo do Abisynii nie jest bardzo daleko. A choćby nam się nawet nie udało, choćbyśmy wpadli w ręce Smaina, to nie myśl, że on się będzie na nas mścił. On nigdy w życiu nie widział ani Gebhra, ani Beduinów; znał tylko Chamisa, ale co mu tam Chamis! Możemy przy tym nie mówić wcale Smainowi, że Chamis z nami był. Jeśli nam się uda przedostać do Abisynii, to będziemy ocaleni, a jeśli nie, to i w takim razie nie będzie ci gorzej, tylko lepiej, bo takich okrutników jak tamci nie ma chyba więcej na świecie… Nie bój się ty mnie, Nel!…\\r\\n\\r\\nI chcąc wzbudzić jej zaufanie, a zarazem dodać otuchy, począł ją głaskać po płowej główce. Dziewczynka słuchała podnosząc nieśmiało na niego oczy. Widoczne było, że chce coś powiedzieć, ale się ociąga i waha — i obawia. Na koniec schyliła głowę, tak że włosy zakryły całkiem jej twarz, i zapytała jeszcze ciszej niż poprzednio i trochę drżącym głosem:\\r\\n\\r\\n— Stasiu…\\r\\n\\r\\n— Co, kochanie?\\r\\n\\r\\n— A oni tu nie przyjdą?…\\r\\n\\r\\n— Kto? — zapytał ze zdziwieniem Staś.\\r\\n\\r\\n— Tamci… zabici?\\r\\n\\r\\n— Co ty mówisz, Nel?…\\r\\n\\r\\n— Boję się! boję się!…\\r\\n\\r\\nI pobladłe usta poczęły się jej trząść.\\r\\n\\r\\nZapadło milczenie. Staś nie wierzył, by zabici mogli zmartwychwstać, ale ponieważ była noc i ciała ich leżały niedaleko, więc uczyniło mu się jakoś dziwnie nieswojo: dreszcz przebiegł mu po plecach.\\r\\n\\r\\n— Co ty mówisz, Nel? — powtórzył. — To Dinah nauczyła cię bać się duchów… Umarli nie…\\r\\n\\r\\nI nie skończył, bo w tej chwili stało się coś przerażającego. Oto wśród ciszy nocnej w głębiach wąwozu, w tej stronie, gdzie leżały trupy, rozległ się nagle jakiś nieludzki okropny śmiech, w którym drgała rozpacz i radość, i okrucieństwo, i ból, i łkanie, i szyderstwo — rozdzierający i spazmatyczny śmiech obłąkanych lub potępieńców.\\r\\n\\r\\nNel krzyknęła i z całych sił objęła Stasia ramionami. A jemu wszystkie włosy stanęły dębem. Saba zerwał się i począł warczeć.\\r\\n\\r\\nLecz siedzący opodal Kali podniósł spokojnie głowę i rzekł prawie wesoło:\\r\\n\\r\\n— To hieny śmiać się z Gebhra i z lwa.\\r\\n\\r\\n\\r\\n\\r\\nROZDZIAŁ XXIII\\r\\n\\r\\nWielkie wypadki poprzedniego dnia i wrażenia nocne tak wymęczyły Stasia i Nel, że gdy wreszcie zmorzył ich sen, zasnęli oboje kamiennym snem i dziewczynka dopiero koło południa ukazała się przed namiotem. Staś zerwał się nieco wcześniej z wojłoku rozciągniętego blisko ogniska i w oczekiwaniu na towarzyszkę kazał Kalemu zająć się śniadaniem, które ze względu na późną godzinę miało być zarazem obiadem.\\r\\n\\r\\nJasne światło dnia rozpędziło nocne strachy; oboje zbudzili się nie tylko wypoczęci, ale i pokrzepieni na duchu. Nel wyglądała lepiej i czuła się silniejsza, że zaś oboje chcieli odjechać jak najdalej od miejsca, w którym leżeli postrzelani Sudańczycy, więc zaraz po posiłku siedli na koń i ruszyli przed siebie.\\r\\n\\r\\nO tej porze dnia wszyscy podróżnicy po Afryce zatrzymują się na południowy wypoczynek i nawet karawany złożone z Murzynów chronią się pod cień wielkich drzew, są to bowiem tak zwane „białe godziny” — godziny upału i milczenia, podczas których słońce praży niemiłosiernie i spoglądając z wysoka, zdaje się szukać, kogo by zabić. Wszelki zwierz zaszywa się wówczas w największe gąszcze; ustaje śpiew ptaków, ustaje brzęczenie owadów i cała natura zapada w ciszę, przytaja się, jakby chcąc uchronić się przed okiem złego bóstwa. Lecz oni jechali wąwozem, w którym jedna ze ścian rzucała głęboki cień, więc mogli posuwać się naprzód nie narażając się na spiekę. Staś nie chciał opuszczać wąwozu naprzód dlatego, że na górze mogli być dostrzeżeni z dala przez oddziały Smaina, a po wtóre, że łatwiej w nim było znaleźć w rozpadlinach skalnych wodę, która w miejscach odkrytych wsiąkała w ziemię lub zmieniała się pod wpływem promieni słonecznych w parę.\\r\\n\\r\\nDroga ciągle, lubo nieznacznie, szła w górę. Na ścianach skalnych widać było miejscami żółte złogi siarki. Woda w szczelinach przejęta była także jej zapachem, co obojgu dzieciom przypominało w niemiły sposób Omdurman i mahdystów, którzy namaszczali głowy tłuszczem ugniecionym z proszkiem siarczanym. W innych natomiast miejscach czuć było koty piżmowe, a tam, gdzie z wysokich wiszarów spadały aż na dół wąwozu przepyszne kaskady lianów, rozchodziła się upajająca woń wanilii. Mali wędrowcy chętnie zatrzymywali się w cieniu tych kotar haftowanych kwieciem purpurowym i lila, które wraz z liśćmi dostarczało pokarmu dla koni.\\r\\n\\r\\nZwierząt nie było widać, tylko gdzieniegdzie na zrębach skał siedziały w kucki małpy, podobne na tle nieba do takich fantastycznych bożyszcz pogańskich, jakie w Indiach zdobią krawędzie świątyń. Wielkie grzywiaste samce pokazywały Sabie zęby lub wyciągały w trąbkę paszczę na znak zdumienia i gniewu, podskakując jednocześnie, mrugając oczyma i drapiąc się po bokach. Ale Saba, przyzwyczajony już do ich ciągłego widoku, niewiele zwracał na te groźby uwagi.\\r\\n\\r\\nJechali raźnie. Radość z odzyskanej wolności spędziła z piersi Stasia tę zmorę, która dławiła go w nocy. Głowę miał obecnie zajętą tylko myślą, co dalej czynić, jak wyprowadzić Nel i siebie z okolic, w których groziła im ponowna niewola u derwiszów, jak radzić sobie podczas długiej podróży przez puszczę, by nie umrzeć z głodu i pragnienia, i na koniec: dokąd iść? Wiedział jeszcze od Hatima, że z Faszody w prostej linii do granicy abisyńskiej nie ma więcej niż pięć dni drogi — i wyrachował, że wyniesie to około stu mil angielskich. Owóż od wyjazdu ich z Faszody upłynęło blisko dwa tygodnie, jasną więc było rzeczą, że nie szli tą najkrótszą drogą, lecz w poszukiwaniu Smaina musieli skręcić znacznie na południe. Przypomniał sobie, że w szóstym dniu podróży przebyli rzekę, która nie była Nilem, a potem, zanim kraj zaczął się wznosić, przejeżdżali koło jakichś dużych błot. W szkole w Port-Saidzie uczono bardzo dokładnie geografii Afryki i Stasiowi została w pamięci nazwa Ballor, oznaczająca rozlewiska mało znanej rzeki Sobbat, wpadającej do Nilu. Nie był wprawdzie pewny, czy pominęli te właśnie rozlewiska, ale przypuszczał, że tak było. Przyszło mu do głowy, że Smain chcąc nałapać niewolników nie mógł ich szukać wprost na wschód od Faszody, gdyż kraj był tam już całkowicie wyludniony przez derwiszów i ospę, lecz musiał iść ku południowi, w okolice dotychczas przez wyprawy nie nawiedzane. Staś wywnioskował z tego, że idą śladami Smaina — i ta myśl przestraszyła go w pierwszej chwili.\\r\\n\\r\\nPoczął więc zastanawiać się, czy nie należy porzucić wąwozu, który skręcał coraz wyraźniej na południe, i iść wprost na wschód. Lecz po chwili rozwagi zaniechał tego zamiaru. Owszem, ciągnąć w trop za bandą Smaina na odległość dwóch lub trzech dni — wydało mu się najbezpieczniej, gdyż było zupełnie nieprawdopodobne, by Smain wracał z towarem ludzkim tą samą kołującą drogą zamiast skierować się wprost do Nilu. Staś zrozumiał też, że do Abisynii można się było przedostać tylko od strony południowej, w której kraj ten styka się z dziką puszczą, nie zaś od granicy wschodniej, pilnie strzeżonej przez derwiszów.\\r\\n\\r\\nI wskutek tych myśli postanowił zapuścić się jak najdalej w stronę południową. Można tam było wprawdzie natknąć się na Murzynów, bądź zbiegłych znad brzegów Białego Nilu, bądź miejscowych. Ale z dwojga złego Staś wolał mieć do czynienia z czarnymi niż z mahdystami. Liczył przy tym i na to, że na wypadek spotkania zbiegów lub osad miejscowych Kali i Mea mogą mu być pomocni. Na młodą Murzynkę dość było spojrzeć, aby odgadnąć, że należy do plemienia Dinka lub Szylluk, miała bowiem niezmiernie długie i cienkie nogi, jakimi odznaczają się oba te szczepy zamieszkujące pobrzeża Nilu i brodzące na podobieństwo żurawi lub bocianów po jego rozlewiskach. Kali natomiast, lubo pod ręką Gebhra stał się podobny do kościotrupa, miał zupełnie inną postać. Był krępy i mocno zbudowany; ramiona miał silne, a stopy w porównaniu ze stopami Mei stosunkowo małe.\\r\\n\\r\\nPonieważ nie mówił prawie wcale po arabsku, a źle językiem ki-swahili, którym można rozmówić się prawie w całej Afryce i którego Staś wyuczył się jako tako od Zanzibarytów pracujących przy Kanale, widoczne więc było, że pochodził z jakichś odległych stron. Staś postanowił wybadać go, z jakich.\\r\\n\\r\\n— Kali, jak się zowie twój naród? — zapytał.\\r\\n\\r\\n— Wa-hima — odpowiedział młody Murzyn.\\r\\n\\r\\n— Czy to jest duży naród?\\r\\n\\r\\n— Wielki, który wojuje ze złymi Samburu i zabiera im bydło.\\r\\n\\r\\n— A gdzie leży twoja wieś?\\r\\n\\r\\n— Daleko! daleko!… Kali nie wie gdzie.\\r\\n\\r\\n— Czy w takim kraju jak ten?\\r\\n\\r\\n— Nie. Tam jest wielka woda i góry.\\r\\n\\r\\n— Jak nazywacie tę wodę?\\r\\n\\r\\n— Nazywamy ją „Ciemna Woda”.\\r\\n\\r\\nStaś pomyślał, że chłopiec może pochodzić z okolic Albert-Nianza, które było dotychczas w rękach Emina paszy, więc chcąc to sprawdzić pytał dalej:\\r\\n\\r\\n— Czy nie mieszka tam biały naczelnik, który ma czarne dymiące łodzie i wojsko?\\r\\n\\r\\n— Nie. Starzy ludzie mówić u nas, że widzieli białych ludzi (tu Kali rozstawił palce) raz, dwa, trzy!… Tak. Było trzech w długich białych sukniach. Szukali kłów… Kali ich nie widział, bo nie był jeszcze na świecie, ale ojciec Kalego przyjmować ich i dać im dużo kłów.\\r\\n\\r\\n— Czym jest twój ojciec?\\r\\n\\r\\n— Królem Wa-hima.\\r\\n\\r\\nStasiowi pochlebiło to trochę, że ma za sługę królewicza.\\r\\n\\r\\n— Czy chciałbyś zobaczyć ojca?\\r\\n\\r\\n— Kali chcieć zobaczyć matkę.\\r\\n\\r\\n— A co byś uczynił, gdybyśmy spotkali Wa-hima, i co by oni uczynili?\\r\\n\\r\\n— Wa-hima paść na twarz przed Kalim.\\r\\n\\r\\n— Więc zaprowadź nas do nich, to wówczas ty zostaniesz z nimi i będziesz panował po ojcu, a my pójdziemy dalej aż do morza.\\r\\n\\r\\n— Kali do nich nie trafić i nie zostać, bo Kali kochać pana wielkiego i córkę księżyca.\\r\\n\\r\\nStaś zwrócił się wesoło do towarzyszki i rzekł:\\r\\n\\r\\n— Nel, zostałaś córką księżyca!\\r\\n\\r\\nLecz spojrzawszy na nią posmutniał nagle, przyszło mu bowiem na myśl, że zbiedzona dziewczynka wygląda ze swoją bladą i przezroczystą twarzyczką istotnie więcej na księżycową niż na ziemską istotę.\\r\\n\\r\\nMłody Murzyn zamilkł na chwilę, po czym powtórzył:\\r\\n\\r\\n— Kali kochać bwana kubwa, bo bwana kubwa nie zabić Kalego, tylko Gebhra, a Kalemu dać dużo jeść.\\r\\n\\r\\nI począł gładzić się po piersiach powtarzając z widoczną rozkoszą:\\r\\n\\r\\n— Mnóstwo mięsa, mnóstwo mięsa!\\r\\n\\r\\nStaś chciał jeszcze dowiedzieć się, jakim sposobem chłopiec dostał się w niewolę do derwiszów, ale pokazało się, że od czasu gdy pewnej nocy złapano go przy dołach wykopanych na zebry, przechodził przez tyle rąk, iż z odpowiedzi jego nie było można wcale wywnioskować, przez jakie kraje i którędy prowadzono go aż do Faszody. Zastanowiło Stasia to tylko, co mówił o „Ciemnej Wodzie”, gdyby bowiem pochodził z okolic Albert-Nianza, Albert-Edward-Nianza albo Wiktoria-Nianza, przy którym leżały państwa Unioro i Uganda, byłby niewątpliwie słyszał coś o Eminie paszy, o jego wojskach i o parowcach, które wzbudzały podziw i strach w Murzynach. Tanganika była zbyt odległa, pozostało zatem tylko przypuszczenie, że naród Kalego ma swe siedziby gdzieś bliżej. Z tego powodu spotkanie się z ludźmi Wa-hima nie było całkiem niepodobne.\\r\\n\\r\\nPo kilku godzinach jazdy słońce poczęło się zniżać. Upał zmniejszył się znacznie. Trafili na szeroką dolinę, w której była woda i rosło kilkanaście dzikich fig, więc zatrzymali się, by dać wytchnienie koniom i pokrzepić się zapasami. Ponieważ ściany skaliste były w tym miejscu niższe, Staś rozkazał Kalemu, by wydostał się na górę i zobaczył, czy w okolicy nie widać jakich dymów.\\r\\n\\r\\nKali spełnił rozkaz i w mgnieniu oka znalazł się na krawędzi skał. Rozejrzawszy się dobrze na wszystkie strony, zsunął się po grubej łodydze lianu i oświadczył, że dymu nie ma, ale jest nyama. Łatwo się było domyślić, że mówi nie o pentarkach, lecz o grubszej jakiejś zwierzynie; ukazawszy bowiem na strzelbę Stasia przyłożył następnie palce do głowy na znak, że jest to zwierzyna rogata.\\r\\n\\r\\nStaś wdrapał się z kolei na górę i wychyliwszy ostrożnie głowę ponad krawędź, począł patrzeć przed siebie. Nic nie zasłaniało mu widoku w dal, gdyż dawna, wysoka dżungla była spalona, a nowa, która puściła się już ze sczerniałej ziemi, miała zaledwie kilka cali wysokości. Jak okiem sięgnąć, widać było rzadko rosnące wielkie drzewa z osmalonymi przez ogień pniami. Pod cieniem jednego z nich pasło się stadko antylop gnu, podobnych z kształtów ciała do koni, a z głów do bawołów. Słońce przedzierając się przez liście baobabu, rzucało drgające świetliste plamy na ich brunatne grzbiety. Było ich dziewięć sztuk. Odległość wynosiła nie więcej jak sto kroków, ale wiatr wiał od zwierząt ku wąwozowi, pasły się więc spokojnie nie podejrzewając niebezpieczeństwa. Staś, chcąc zaopatrzyć karawanę w mięso, strzelił do najbliżej stojącej sztuki, która runęła, jak piorunem rażona na ziemię. Reszta stada pierzchła, a wraz z nią i wielki bawół, którego nie dostrzegli poprzednio, gdyż leżał ukryty za kamieniem. Chłopiec, nie z potrzeby, ale przez żyłkę myśliwską, upatrzywszy chwilę, w której zwierz zwrócił się nieco bokiem, posłał i za nim kulę. Bawół zachwiał się silnie po strzale, pociągnął zadem, ale pobiegł dalej i nim Staś zdążył zmienić naboje, znikł w nierównościach gruntu.\\r\\n\\r\\nZanim dym się rozwiał, Kali siedział już na antylopie i rozcinał jej brzuch nożem Gebhra. Staś podszedł ku niemu chcąc się bliżej zwierzęciu przypatrzyć — i wielkie było jego zdziwienie, gdy po chwili młody Murzyn podał mu zakrwawionymi rękoma dymiącą jeszcze wątrobę antylopy.\\r\\n\\r\\n— Dlaczego mi to dajesz? — zapytał.\\r\\n\\r\\n— Msuri, msuri! Bwana kubwa jeść zaraz.\\r\\n\\r\\n— Zjedzże sam! — odpowiedział Staś, oburzony propozycją.\\r\\n\\r\\nKali nie dał sobie tego dwa razy powtarzać, lecz natychmiast począł rwać zębami wątrobę i łykać z chciwością surowe kawały, a widząc, że Staś patrzy na niego z obrzydzeniem, nie przestawał między jednym a drugim łykiem powtarzać: „Msuri! msuri!”\\r\\n\\r\\nZjadł w ten sposób przeszło pół wątroby, po czym zabrał się do oprawienia antylopy. Czynił to nadzwyczaj szybko i umiejętnie, tak że niebawem skóra była zdjęta i udziec oddzielony od grzbietu. Wówczas Staś, zdziwiony nieco, że Saba nie znalazł się przy tej robocie, gwizdnął na niego, by zaprosić go na walną ucztę z przednich części zwierzęcia.\\r\\n\\r\\nLecz Saba nie pojawił się wcale, natomiast schylony nad antylopą Kali podniósł głowę i rzekł:\\r\\n\\r\\n— Wielki pies polecieć za bawołem.\\r\\n\\r\\n— Widziałeś? — zapytał Staś.\\r\\n\\r\\n— Kali widzieć.\\r\\n\\r\\nTo rzekłszy założył na głowę polędwicę antylopy, a dwa udźce na ramiona i ruszył do wąwozu. Staś gwizdnął jeszcze kilka razy i czekał, ale widząc, że czyni to na próżno, poszedł za nim. W wąwozie Mea zajęta już była ścinaniem cierni na zeribę, Nel zaś skubiąc swymi małymi paluszkami ostatnią pentarkę zapytała:\\r\\n\\r\\n— Czy to na Sabę gwizdałeś? On poleciał za wami.\\r\\n\\r\\n— Poleciał za bawołem, którego postrzeliłem, i jestem bardzo niespokojny — odpowiedział Staś. — To są zwierzęta ogromnie zawzięte, a tak silne, że lew nawet boi się na nie napadać. Z Sabą może być źle, jeśli rozpocznie walkę z takim przeciwnikiem.\\r\\n\\r\\nUsłyszawszy to Nel zaniepokoiła się bardzo i oświadczyła, że nie pójdzie spać, póki Saba nie wróci. Staś widząc jej zmartwienie zły był na siebie, że nie zataił przed nią niebezpieczeństwa, i począł ją pocieszać.\\r\\n\\r\\n— Poszedłbym za nimi ze strzelbą — mówił — ale muszą już być bardzo daleko, a wkrótce zapadnie noc i ślady staną się niewidzialne. Bawół jest mocno strzelony i mam nadzieję, że padnie. W każdym razie osłabi go utrata krwi i jeśli nawet rzuci się na Sabę, to Saba potrafi uciec… Tak! Wróci może dopiero w nocy, ale wróci na pewno.\\r\\n\\r\\nI mówiąc to sam nie bardzo wierzył we własne słowa, pamiętał bowiem, co czytywał o niesłychanej mściwości afrykańskiego bawołu, który nawet ciężko ranny obiega kołem i zasadza się przy ścieżce, którą idzie myśliwy, a potem atakuje niespodzianie, porywa go na rogi i wyrzuca w górę. Z Sabą mogło się łatwo wydarzyć coś podobnego, nie mówiąc o innych niebezpieczeństwach, które groziły mu w powrotnej drodze — w nocy.\\r\\n\\r\\nJakoż niebawem noc zapadła. Kali i Mea urządzili zeribę, rozpalili ogień i zajęli się wieczerzą. Saba nie wracał.\\r\\n\\r\\nNel strapiona była coraz więcej i w końcu zaczęła płakać.\\r\\n\\r\\nStaś zmusił ją nieledwie, żeby się położyła, obiecując, że będzie czekał na Sabę, a jak tylko się rozwidni, pójdzie sam go szukać i przyprowadzi. Nel poszła wprawdzie pod namiot, ale co chwila wychylała główkę spod jego skrzydeł pytając, czy pies nie wrócił. Sen zmorzył ją dopiero po północy, gdy Mea wyszła, by zastąpić Kalego, który czuwał nad ogniem.\\r\\n\\r\\n— Czemu córka księżyca płakać? — zapytał Stasia młody Murzyn, gdy obaj pokładli się do snu na czaprakach. — Kali tego nie chce.\\r\\n\\r\\n— Żal jej Saby, którego bawół pewno zabił.\\r\\n\\r\\n— A może nie zabił — odrzekł czarny chłopak.\\r\\n\\r\\nPo czym umilkli i Staś zasnął głęboko. Było jednak jeszcze ciemno, gdy się obudził, albowiem począł mu dokuczać chłód. Ogień przygasł. Mea, która miała go pilnować, zdrzemnęła się i od pewnego czasu przestała dorzucać chrustu na węgle.\\r\\n\\r\\nWojłok, na którym spał Kali, był pusty.\\r\\n\\r\\nStaś sam dorzucił paliwa, po czym trącił Murzynkę i spytał:\\r\\n\\r\\n— Gdzie jest Kali?\\r\\n\\r\\nChwilę patrzyła na niego nieprzytomnie, po czym roztrzeźwiwszy się należycie rzekła:\\r\\n\\r\\n— Kali wziął miecz Gebhra i poszedł za zeribę. Myślałam, że chce naciąć więcej chrustu, ale on wcale nie wrócił.\\r\\n\\r\\n— Dawno wyszedł?\\r\\n\\r\\n— Dawno.\\r\\n\\r\\nStaś czekał przez pewien czas, ale gdy Murzyna nie było długo widać, mimo woli zadał sobie pytanie:\\r\\n\\r\\n— Uciekł?\\r\\n\\r\\nI serce ścisnęło mu się przykrym uczuciem, jakie budzi zawsze niewdzięczność ludzka. Przecie on ujmował się za tym Kalim i bronił go wówczas, gdy Gebhr znęcał się nad nim po całych dniach, a następnie ocalił mu życie. Nel była zawsze dla niego dobra i płakała nad jego niedolą, a oboje obchodzili się z nim jak najlepiej. On zaś uciekł! Sam przecie mówił, że nie wie, w której stronie leżą osady Wa-hima, i że nie zdołałby do nich trafić, a jednak uciekł! Stasiowi znów przypomniały się podróże afrykańskie czytane w Port-Saidzie i opowiadania podróżników o głupocie Murzynów, którzy porzucają ładunki i uciekają nawet wówczas, gdy ucieczka grozi im niechybną śmiercią. Oczywiście, że i Kali, mając za całą broń tylko sudański miecz Gebhra, musi umrzeć z głodu lub — o ile nie wpadnie w ponowną niewolę u derwiszów — stać się łupem dzikich zwierząt.\\r\\n\\r\\n— Ach! Niewdzięcznik i głupiec!\\r\\n\\r\\nStaś począł następnie rozmyślać i nad tym, o ile podróż bez Kalego będzie trudniejsza dla nich i kłopotliwsza, a praca cięższa. Poić konie i pętać na noc, rozpinać namiot, budować zeribę, pilnować w czasie drogi, by nie poginęły zapasy i juki z rzeczami, obdzierać i dzielić zabitą zwierzynę — wszystko to, z braku młodego Murzyna, miało teraz spaść na niego, a on przyznawał w duchu, że o niektórych czynnościach, na przykład o obdzieraniu ze skóry zwierzyny, nie ma najmniejszego pojęcia.\\r\\n\\r\\n„Ha! trudno — rzekł sobie — trzeba!…”\\r\\n\\r\\nTymczasem słońce wysunęło się zza widnokręgu i — jak zawsze bywa pod zwrotnikami — dzień zrobił się w jednej chwili. Nieco później woda do mycia, którą Mea przygotowała na noc dla panienki, poczęła chlupać pod namiotem, co znaczyło, że Nel wstała i ubiera się. Jakoż wkrótce ukazała się ubrana już, ale z grzebieniem w ręku i z nastroszoną jeszcze czuprynką.\\r\\n\\r\\n— A Saba? — zapytała.\\r\\n\\r\\n— Nie ma go dotąd.\\r\\n\\r\\nUsta dziewczynki poczęły zaraz drgać.\\r\\n\\r\\n— Może jeszcze wróci — rzekł Staś. — Pamiętasz, że na pustyni nie bywało go czasem po dwa dni, a potem zawsze nas doganiał.\\r\\n\\r\\n— Mówiłeś, że pójdziesz go poszukać?…\\r\\n\\r\\n— Nie mogę.\\r\\n\\r\\n— Dlaczego, Stasiu?\\r\\n\\r\\n— Bo nie mogę zostawić cię tylko z Meą w wąwozie.\\r\\n\\r\\n— A Kali?\\r\\n\\r\\n— Kalego nie ma.\\r\\n\\r\\nI zamilkł nie wiedząc sam, czy ma jej powiedzieć całą prawdę; ale ponieważ rzecz nie mogła się ukryć, więc pomyślał, że lepiej jest wyjawić ją od razu.\\r\\n\\r\\n— Kali zabrał miecz Gebhra — rzekł — i w nocy poszedł nie wiadomo dokąd. Kto wie, czy nie uciekł. Murzyni często tak robią, nawet na własną zgubę. Żal mi go… Ale może jeszcze zrozumie, że głupstwo zrobił, i…\\r\\n\\r\\nDalsze słowa przerwało mu radosne szczekanie Saby, które napełniło cały wąwóz. Nel rzuciła grzebień na ziemię i chciała biec na spotkanie — wstrzymały ją jednak ciernie zeriby.\\r\\n\\r\\nStaś począł je co prędzej rozrzucać, zanim wszelako otworzył przejście, naprzód zjawił się Saba, a za nim Kali, tak świecący i mokry od rosy jakby po największym deszczu.\\r\\n\\r\\nRadość ogromna ogarnęła oboje dzieci i gdy Kali, nie mogąc złapać tchu ze zmęczenia, znalazł się za płotem zeriby, Nel zarzuciła mu swoje białe rączki na czarną szyję i uściskała go z całej siły.\\r\\n\\r\\nA on rzekł:\\r\\n\\r\\n— Kali nie chce widzieć bibi płakać, więc Kali znaleźć psa.\\r\\n\\r\\n— Dobry Kali! — odpowiedział Staś klepiąc go po ramieniu. — A nie bałeś się spotkać w nocy lwa albo pantery?\\r\\n\\r\\n— Kali bać się, ale Kali pójść — odpowiedział chłopak.\\r\\n\\r\\nSłowa te zjednały mu jeszcze bardziej serca dzieci. Staś na prośby Nel wydobył z jednego toboła sznurek szklanych paciorków, w które przy wyjeździe z Omdurmanu zaopatrzył ich Grek Kaliopuli, i przyozdobił nim wspaniale szyję Kalego, ów zaś, uszczęśliwiony z podarku, spojrzał zaraz z wielką dumą na Meę i rzekł:\\r\\n\\r\\n— Mea nie mieć paciorków, a Kali mieć, bo Kali jest „wielki świat”.\\r\\n\\r\\nW ten sposób zostało nagrodzone poświęcenie czarnego chłopca. Saba natomiast otrzymał ostrą burę, z której po raz wtóry od czasu służby u Nel dowiedział się, że jest zupełnie brzydki i że jeśli jeszcze raz zrobi coś podobnego, to będzie prowadzony na sznurku jak małe szczenię. On słuchał tego kiwając w dość dwuznaczny sposób ogonem. Nel jednak twierdziła, iż widać mu było z oczu, że się wstydzi i że z pewnością się zaczerwienił, czego nie można było zobaczyć tylko dlatego, że ma paszczę pokrytą sierścią.\\r\\n\\r\\nPotem nastąpiło śniadanie złożone z wybornych dzikich fig i z combra gnu, a podczas śniadania Kali opowiadał swe przygody. Staś zaś tłumaczył je nie rozumiejącej języka ki-swahili Nel na angielski. Bawół, jak się pokazało, uciekł daleko. Kalemu trudno było znaleźć ślad, ponieważ noc była bezksiężycowa. Na szczęście dwa dni przedtem padał deszcz i ziemia nie była zbyt twarda, skutkiem czego racice ciężkiego zwierzęcia wybijały w niej zagłębienia. Kali szukał ich za pomocą palców u nóg i szedł długo. Bawół padł wreszcie i musiał paść nieżywy, gdyż nie było żadnych śladów walki między nim a Sabą. Gdy Kali ich znalazł, Saba zżarł już był większą część przedniej łopatki bawołu, ale choć więcej już jeść nie mógł, nie pozwalał jednak zbliżyć się do mięsa dwom hienom i kilkunastu szakalom, które stały naokół czekając, aż silniejszy drapieżnik ukończy ucztę i odejdzie.\\r\\n\\r\\nChłopiec skarżył się, że pies warczał także i na niego, ale on wówczas zagroził mu gniewem „pana wielkiego” i bibi, po czym wziął go za obrożę i odciągnął od bawołu, a puścił dopiero w wąwozie.\\r\\n\\r\\nNa tym skończyło się opowiadanie nocnych przygód Kalego, po czym wszyscy w dobrych humorach siedli na konie i pojechali dalej.\\r\\n\\r\\nJedna tylko długonoga Mea, lubo cicha i pokorna, spoglądała z zazdrością na naszyjnik młodego Murzyna i na obrożę Saby i myślała ze smutkiem w duszy:\\r\\n\\r\\n„Oni obaj są «wielki świat», a ja mam tylko mosiężną obrączkę na jednej nodze.”\\r\\n\\r\\n\\r\\n\\r\\nROZDZIAŁ XXIV\\r\\n\\r\\nPrzez następne trzy dni jechali wciąż wąwozem i zawsze w górę. Dni były przeważnie upalne, noce na przemian chłodne albo parne. Zbliżała się pora dżdżysta. Zza widnokręgu wysuwały się tu i ówdzie chmury, białe jak mleko, ale głębokie i zawalne. Stronami widać było już smugi dżdżu i dalekie tęcze. Nad ranem trzeciego dnia jedna z takich chmur pękła nad ich głowami jak beczka, z której zleciała obręcz, i pokropiła ich ciepłym i obfitym, ale na szczęście krótkotrwałym deszczem. Potem pogoda uczyniła się jednak piękna i mogli jechać dalej. Pentarki ukazywały się znów w takiej ilości, że Staś strzelał do nich nie zsiadając z konia i zabił w ten sposób pięć sztuk, co licząc nawet z Sabą aż nadto starczyło na jednorazowy posiłek. Podróż w odświeżonym powietrzu nie była wcale uciążliwa, a obfitość zwierzyny i wody usuwała obawę głodu i pragnienia. W ogóle szło im łatwiej, niż się spodziewali, toteż Stasia nie opuszczał dobry humor i jadąc obok dziewczynki gwarzył z nią wesoło, a chwilami i żartował:\\r\\n\\r\\n— Wiesz co, Nel — mówił, gdy na chwilę zatrzymali konie pod wielkim drzewem chlebowym, z którego Kali z Meą obcinali podobne do ogromnych melonów owoce — czasem mi się zdaje, że ja jestem błędny rycerz.\\r\\n\\r\\n— A co to jest błędny rycerz? — zapytała Nel zwracając ku niemu swą śliczną główkę.\\r\\n\\r\\n— Dawno, dawno temu, w średnich wiekach, byli tacy rycerze, którzy jeździli po świecie i szukali przygód. Walczyli z olbrzymami i smokami i wiesz? Każdy miał swoją damę, którą opiekował się i której bronił.\\r\\n\\r\\n— To ja jestem taka dama?\\r\\n\\r\\nStaś zastanowił się przez chwilę, po czym odrzekł:\\r\\n\\r\\n— Nie — tyś na to za mała. Tamte wszystkie były dorosłe.\\r\\n\\r\\nI ani przez głowę mu nie przeszło, że może żaden błędny rycerz nie uczynił tyle dla swojej damy, ile on dla tej małej siostrzyczki — po prostu wydawało mu się, że to, co czynił, rozumiało się samo przez się.\\r\\n\\r\\nLecz Nel uczuła się pokrzywdzona jego słowami, więc wysunąwszy z nadąsaną minką usta rzekła:\\r\\n\\r\\n— A mówiłeś raz w pustyni, że postąpiłam jak osoba trzynastoletnia? Aha!\\r\\n\\r\\n— No to raz. Ale masz lat osiem.\\r\\n\\r\\n— To za dziesięć będę miała osiemnaście!\\r\\n\\r\\n— Wielka rzecz! A ja dwudziesty czwarty! W takim wieku człowiek nie myśli już o żadnych damach, bo ma co innego do roboty. Rozumie się!\\r\\n\\r\\n— A co będziesz robił?\\r\\n\\r\\n— Będę inżynierem albo marynarzem, albo jeśli w Polsce będzie wojna, to pojadę się bić jak mój ojciec.\\r\\n\\r\\nOna zaś spytała niespokojnie:\\r\\n\\r\\n— Ale wrócisz do Port-Saidu?\\r\\n\\r\\n— Pierwej musimy tam powrócić oboje.\\r\\n\\r\\n— Do tatusia! — odpowiedziała dziewczynka.\\r\\n\\r\\nI oczy jej zamgliły się smutkiem i tęsknotą. Na szczęście nadleciało w tej chwili stadko prześlicznych papug, szarych, z różowymi głowami i z różową podszewką pod spodem skrzydeł. Dzieci zapomniały natychmiast o poprzedniej rozmowie i poczęły śledzić oczyma ich lot.\\r\\n\\r\\nStadko zakręciło nad grupą euforbii i spadło na rosnący opodal sykomor, wśród którego gałęzi rozległy się zaraz głosy podobne do gadatliwej narady lub kłótni.\\r\\n\\r\\n— To są papugi, które najłatwiej uczą się mówić — rzekł Staś. — Gdy zatrzymamy się gdzie na dłużej, postaram się złapać taką dla ciebie.\\r\\n\\r\\n— O Stasiu! Dziękuję! — odpowiedziała z radością Nel. — Będzie się nazywała Daisy…\\r\\n\\r\\nTymczasem Mea i Kali naobcinawszy owoców z chlebowca, obładowali nimi konie i mała karawana ruszyła dalej. Po południu zaczęło się jednak znów chmurzyć i chwilami przelatywały krótkie dżdże napełniając wodą wszystkie załamy i wgłębienia gruntu. Kali przepowiadał wielką ulewę, więc Stasiowi przyszło dc głowy, że wąwóz, który zacieśniał się znów coraz bardziej, nie będzie dość bezpiecznym na noc schronieniem, albowiem zmienić się może w potok. Z tego powodu postanowił nocować na górze, a postanowienie to ucieszyło i Nel, zwłaszcza gdy wysłany na zwiady Kali powrócił i oświadczył, że niedaleko znajduje się lasek złożony z rozmaitych drzew, a w nim dużo małych małpek, nie tak brzydkich i złych jak pawiany, które spotykali dotychczas.\\r\\n\\r\\nTrafiwszy zatem na miejsce, w którym ściany skalne były niskie i rozchylały się łagodnie, wyprowadzili konie i zanim się ściemniło, roztasowali się na nocleg. Namiot Nel stanął w miejscu wysokim i suchym, pod wielkim kopcem termitów, który zamykał całkiem przystęp z jednej strony i ułatwiał przez to robotę zeriby.\\r\\n\\r\\nBlisko wznosiło się potężne drzewo o szeroko rozpostartych konarach, te zaś, okryte gęstym liściem, mogły dać dobrą ochronę od deszczu. Przed zeribą rosły pojedyncze kępy drzew, a dalej zbity i powiązany pnączami las, ponad którym wystrzelały wysoko korony jakichś dziwacznych palm, podobne jakby do olbrzymich wachlarzy albo do rozwiniętych pawich ogonów.\\r\\n\\r\\nStaś dowiedział się od Kalego, że przed drugą porą dżdżystą, a więc w jesieni, niebezpiecznie jest nocować pod tymi palmami, albowiem dojrzałe wówczas, ogromne ich owoce obrywają się niespodzianie i spadają ze znacznej wysokości z taką siłą, że mogą zabić człowieka, a nawet i konia. Obecnie jednak owoce były dopiero w zawiązku, i z dala, zanim słońce zaszło, widać było pod koronami śmigające małe małpeczki, które w wesołych skokach uganiały się wzajem za sobą.\\r\\n\\r\\nStaś wraz z Kalim przygotowali wielki zapas drzewa, tak aby starczyło go na całą noc, a ponieważ chwilami zrywały się silne podmuchy gorącego wiatru, więc wzmocnili zeribę kołkami, które młody Murzyn pozaostrzał mieczem Gebhra i pozatykał w ziemię. Ostrożność ta nie była wcale zbyteczna, gdyż silny wicher mógł porozrzucać kolczaste gałęzie, z których wzniesiona była zeriba i ułatwić napad drapieżnikom.\\r\\n\\r\\nJednakże zaraz po zachodzie słońca wiatr ustał, natomiast powietrze stało się parne i ciężkie. W przerwach między chmurami przeświecały z początku tu i ówdzie gwiazdy, ale następnie noc zapadła zupełnie czarna, tak że na krok nie było nic widać. Mali wędrowcy zgromadzili się przy ogniu, nasłuchując wrzasków i skrzeczenia małp, które w pobliskim lesie czyniły prawdziwy jarmark. Wtórowało im skomlenie szakali i rozmaite inne nieznane głosy, w których znać było niepokój i strach przed tym, co pod osłoną ciemności grozi w puszczy każdej żywej istocie.\\r\\n\\r\\nNagle zrobiło się cicho jak makiem siał, albowiem w mrocznych głębinach rozległo się stękanie lwa.\\r\\n\\r\\nKonie, które pasły się opodal wśród młodej dżungli, poczęły zbliżać się do światła, podskakując na spętanych przednich nogach, waleczny zaś zwykle Saba zjeżył sierść i z wciśniętym ogonem tulił się do ludzi szukając widocznie ich opieki.\\r\\n\\r\\nStękanie rozległo się znowu — rzekłbyś, spod ziemi — głębokie, ciężkie, wysilone, jakby zwierz z trudnością wydobywał je ze swych potężnych płuc. Szło nisko nad ziemią, na przemian wzmagało się i cichło, przechodząc chwilami w głuche, ogromne, posępne jęki.\\r\\n\\r\\n— Kali! dorzuć do ognia! — ozwał się Staś.\\r\\n\\r\\nMurzyn dorzucił tak skwapliwie na ognisko naręcze gałęzi, że naprzód buchnęły całe snopy iskier, po czym dopiero strzelił w górę wysoki płomień.\\r\\n\\r\\n— Stasiu, lew nas nie napadnie?… prawda? — szeptała Nel pociągając chłopca za rękaw.\\r\\n\\r\\n— Nie. Nie napadnie. Patrz, jaka zeriba wysoka…\\r\\n\\r\\nI mówiąc tak wierzył istotnie, że niebezpieczeństwo im nie grozi, ale lękał się o konie, które coraz bliżej cisnęły się do płotu i mogły go stratować.\\r\\n\\r\\nTymczasem stękanie przeszło w przeciągły grzmiący ryk, od którego truchleje wszelkie żywe stworzenie, a ludziom, nawet nie znającym trwogi, drgają tak nerwy, jak drgają szyby od dalekich strzałów armatnich.\\r\\n\\r\\nStaś rzucił przelotne spojrzenie na Nel i widząc jej trzęsącą się bródkę i wilgotne oczy rzekł:\\r\\n\\r\\n— Nie bój się! nie płacz!\\r\\n\\r\\nA ona odpowiedziała tak samo jak niegdyś w pustyni:\\r\\n\\r\\n— Ja nie chcę płakać… tylko mi się… oczy pocą! Oj!\\r\\n\\r\\nOstatni wykrzyk wyrwał jej się z ust dlatego, że w tej chwili od strony lasu zagrzmiał drugi ryk jeszcze potężniejszy od pierwszego, bo bliższy. Konie poczęły wprost pchać się na zeribę i gdyby nie długie i twarde jak stal kolce akacjowych gałęzi, byłyby ją przełamały. Saba warczał i zarazem drżał jak liść, Kali zaś jął powtarzać przerywanym głosem:\\r\\n\\r\\n— Panie! dwa! dwa!… dwa!…\\r\\n\\r\\nA lwy, poczuwszy się wzajem, nie ustawały teraz ryczeć i straszliwy koncert trwał w ciemnościach ciągle, albowiem gdy jeden zwierz milknął, poczynał drugi. Staś nie mógł wkrótce rozpoznać, skąd dochodzą ich głosy, gdyż echo powtarzało je w wąwozie, skała odsyłała je skale, szły górą i dołem, napełniały las, dżunglę, nasycały całą ciemność grzmotem i trwogą.\\r\\n\\r\\nJedna tylko rzecz zdawała się chłopcu pewna, a mianowicie, że zbliżały się coraz bardziej. Kali zmiarkował również, że lwy obiegają obozowisko zataczając coraz mniejsze kręgi i że powstrzymywane od napadu tylko blaskiem płomienia wypowiadają rykiem swe niezadowolenie i obawę.\\r\\n\\r\\nWidocznie jednak i on sądził, że niebezpieczeństwo grozi jedynie koniom, gdyż rozstawiwszy palce rzekł:\\r\\n\\r\\n— Lwy zabić jeden, zabić dwa — nie wszystkie! nie wszystkie!…\\r\\n\\r\\n— Dorzuć do ognia! — powtórzył Staś.\\r\\n\\r\\nBuchnął znów żywszy płomień; ryki ustały nagle. Ale Kali podniósł głowę i patrząc w górę począł nasłuchiwać.\\r\\n\\r\\n— Co tam? — zapytał Staś.\\r\\n\\r\\n— Deszcz! — odrzekł Murzyn.\\r\\n\\r\\nStaś nastawił z kolei uszu. Konary drzewa osłaniały namiot i całą zeribę, więc na ziemię nie spadła jeszcze żadna kropla, ale w górze słychać było szelest liści. Ponieważ parnego powietrza nie poruszał najmniejszy powiew, łatwo się było domyślić, że to deszcz poczyna szemrać w gęstwinie.\\r\\n\\r\\nSzelest wzmagał się z każdą chwilą i po niejakim czasie dzieci ujrzały krople spływające z liści, podobne przy blasku ognia do wielkich, różowych pereł. Jak przepowiedział Kali, rozpoczynała się ulewa. Szelest zmienił się w szum. Spadało coraz więcej kropel, a wreszcie przez gęstwę poczęły przenikać całe sznurki wody.\\r\\n\\r\\nOgnisko pociemniało. Próżno Kali dorzucał całe naręcza. Z wierzchu mokre gałęzie dymiły tylko, a od spodu syczały węgle — i płomień co się wzmógł, to przygasał.\\r\\n\\r\\n— Gdy ulewa zaleje ogień, będzie nas broniła jeszcze zeriba — rzekł Staś dla uspokojenia Nel.\\r\\n\\r\\nPo czym wprowadził dziewczynkę pod namiot i otulił ją pledem, ale sam wyszedł co prędzej, gdyż krótkie, urywane ryki ozwały się na nowo. Tym razem rozległy się one znacznie bliżej i brzmiała w nich jakby radość.\\r\\n\\r\\nUlewa potężniała z każdą chwilą. Deszcz dudnił po twardych liściach nabaku i pluskał. Gdyby ognisko nie było pod osłoną konarów, byłoby zgasło od razu, ale i tak unosił się nad nim przeważnie dym, wśród którego przebłyskiwały wąskie, błękitne płomyki. Kali dał za wygraną i nie dokładał więcej suszu. Natomiast, zarzuciwszy naokoło drzewa powróz, wspinał się za pomocą niego coraz wyżej po pniu.\\r\\n\\r\\n— Co robisz? — zawołał Staś.\\r\\n\\r\\n— Kali włazić na drzewo.\\r\\n\\r\\n— Po co? — krzyknął chłopiec, oburzony samolubstwem Murzyna.\\r\\n\\r\\nJasna, przeraźliwa błyskawica rozdarła ciemność, a odpowiedź Kalego zgłuszył nagły grzmot, który wstrząsnął niebem i puszczą. Jednocześnie zerwał się wicher, targnął konarami drzewa, rozmiótł w mgnieniu oka ognisko, porwał rozżarzone jeszcze pod popiołem węgle i wraz ze snopami iskier poniósł je w dżunglę.\\r\\n\\r\\nNieprzebita ciemność ogarnęła chwilowo obozowisko. Straszna podzwrotnikowa burza rozszalała się na ziemi i niebie. Grzmot następował po grzmocie, błyskawica po błyskawicy. Krwawe zygzaki piorunów rozdzierały czarne jak kir niebo. Na pobliskich skałach pojawiła się dziwna błękitna kula, która przez czas jakiś toczyła się wzdłuż wąwozu, a następnie buchnęła oślepiającym światłem i pękła z hukiem tak okropnym, iż zdawało się, że skały rozsypią się w proch od wstrząśnienia.\\r\\n\\r\\nPotem znów nastała ciemność.\\r\\n\\r\\nStaś zląkł się o Nel i poszedł omackiem do namiotu. Namiot, osłonięty kopcem termitów i olbrzymim pniem, stał jeszcze, ale pierwsze silniejsze uderzenie wichru mogło potargać sznury i ponieść go Bóg wie dokąd. A wicher to opadał, to zrywał się ze wściekłą siłą, niosąc fale dżdżu i całe chmary liści i gałęzi nałamanych w pobliskim lesie. Stasia ogarnęła rozpacz. Nie wiedział, czy zostawić Nel w namiocie, czy ją z niego wyprowadzić. W pierwszym razie mogła zaplątać się w sznury i zostać porwana wraz ze zwojami płótna, w drugim groziło jej przemoczenie i także porwanie, gdyż i Staś, lubo bez porównania silniejszy, z największym trudem utrzymywał się na nogach.\\r\\n\\r\\nSprawę rozstrzygnął wicher, który w chwilę później porwał dach namiotu. Płócienne ściany nie dawały już żadnego schronienia. Nie pozostawało nic innego, jak czekać na przejście burzy, w ciemnościach, wśród których krążyły dwa lwy.\\r\\n\\r\\nStaś przypuszczał, że może i one schroniły się w pobliskim lesie przed nawałnicą, ale był zupełnie pewien, że po jej przejściu wrócą. Grozę położenia zwiększało i to, że wiatr rozmiótł do szczętu zeribę.\\r\\n\\r\\nWszystko groziło zgubą. Strzelba Stasia nie mogła przydać się na nic. Jego energia również. Wobec burzy, piorunów, huraganu, dżdżu, ciemności i wobec lwów, które przytaiły się może o kilka kroków, czuł się bezbronny i bezradny. Szarpane wichrem płócienne ściany oblewały ich ze wszystkich stron wodą, więc otoczywszy ramieniem Nel wyprowadził ją z namiotu, po czym oboje przytulili się do pnia nabaku czekając śmierci lub bożego zmiłowania.\\r\\n\\r\\nA wtem, między jednym a drugim uderzeniem wiatru, doszedł ich głos Kalego zaledwie dosłyszalny wśród pluskania dżdżu:\\r\\n\\r\\n— Panie wielki, na drzewo! na drzewo!\\r\\n\\r\\nI jednocześnie koniec spuszczonego z góry mokrego sznura dotknął ramienia chłopca.\\r\\n\\r\\n— Przywiązać bibi, a Kali ją wciągnąć! — wołał dalej Murzyn.\\r\\n\\r\\nStaś nie wahał się ani chwili. Otuliwszy Nel wojłokiem, by powróz nie wpił się w jej ciało, obwiązał ją nim w pasie, następnie podniósł na wyciągniętych ramiona w górę i zawołał:\\r\\n\\r\\n— Ciągnij!\\r\\n\\r\\nPierwsze konary drzewa wyrastały dość nisko, więc powietrzna podróż Nel trwała krótko. Kali chwycił ją niebawem swymi silnymi rękoma i umieścił między pniem a olbrzymim konarem, gdzie było dość miejsca nawet i na pół tuzina takich drobnych istotek. Żaden wiatr nie mógł jej stamtąd wydmuchnąć, a prócz tego, chociaż po całym drzewie spływała woda, jednakże gruby na kilkanaście stóp pień chronił ją przynajmniej od nowych fal deszczu, niesionych przez wicher ukośnie.\\r\\n\\r\\nZabezpieczywszy małą bibi Murzyn spuścił znów powróz dla Stasia, lecz ów jak kapitan, który z tonącego okrętu ustępuje ostatni, kazał włazić przed sobą Mei.\\r\\n\\r\\nKali nie potrzebował jej wcale ciągnąć, gdyż w jednej chwili wdrapała się po powrozie z taką wprawą i zręcznością, jakby była rodzoną siostrą szympansa. Stasiowi poszło znacznie trudniej, lecz i on dość był na to dobrym gimnastykiem, by przezwyciężyć ciężar własnego ciała oraz strzelby i kilkunastu naboi, którymi napełnił kieszenie.\\r\\n\\r\\nW ten sposób wszyscy czworo znaleźli się na drzewie.\\r\\n\\r\\nStaś tak przyzwyczaił się myśleć w każdym położeniu o Nel, że i teraz zajął się przede wszystkim sprawdzeniem czy jej nie grozi upadek, czy ma dosyć miejsca i czy może wygodnie się położyć. Uspokojony pod tym względem począł łamać głowę, jak by zabezpieczyć ją od deszczu. Ale na to nie było rady. Zbudować jakiś daszek nad jej głową byłoby łatwo w dzień, ale teraz otaczała ich taka ciemność, że nie widzieli się wzajem wcale. Gdybyż przynajmniej ta burza przeszła i gdyby udało się rozpalić ogień, można by osuszyć ubranie Nel! Staś z rozpaczą myślał, że przemoczona do ostatniej nitki dziewczynka dostanie niezawodnie nazajutrz pierwszego ataku febry.\\r\\n\\r\\nBał się, że nad ranem, po burzy, zrobi się chłodno, jak bywało poprzednich nocy. Dotychczas jednak uderzenia wiatru były raczej gorące i deszcz jak ugrzany. Dziwiła tylko Stasia jego uporczywość, gdyż wiedział, że burze podzwrotnikowe im bardziej szaleją, tym trwają krócej.\\r\\n\\r\\nPo długim dopiero czasie ucichły grzmoty i uderzenia wiatru osłabły, ale deszcz padał ciągle mniej wprawdzie ulewny niż poprzednio, ale ciężki i tak gęsty, że liście nabaku nie dawały żadnej przed nim ochrony. Z dołu dochodził szum wody, jakby cała dżungla zmieniła się w jedno jezioro. Staś pomyślał, że w wąwozie czekałaby ich śmierć niechybna. Ogromnym żalem przejmowała go też myśl, co się stanie z Sabą — i nie śmiał mówić o nim z Nel. Miał wszelako trochę nadziei, że zmyślny pies znajdzie bezpieczny przytułek wśród skał sterczących nad wąwozem. Nie było jednak możności przyjść mu z jakąkolwiek pomocą.\\r\\n\\r\\nSiedzieli więc jedno przy drugim wśród rozłożystych konarów, moknąc i czekając dnia. Po upływie jeszcze kilku godzin powietrze poczęło się ochładzać i deszcz na koniec ustał. Woda spłynęła też już widocznie po pochyłości na niższe miejsca, gdyż nie było słychać plusku ni szumu. Staś zauważył poprzednich dni, że Kali umie rozniecić ogień nawet z mokrych gałęzi, przyszło mu więc do głowy, by kazać Murzynowi zejść i spróbować, czy mu się to nie uda i tym razem. Lecz w chwili, w której zwrócił się do niego, stało się coś takiego, co wszystkim czworgu zmroziło krew w żyłach.\\r\\n\\r\\nOto głęboką ciszę nocną rozdarł nagle kwik koński, straszny, przeraźliwy, pełen bólu, trwogi i śmiertelnego przerażenia. Zakotłowało się coś w ciemności, rozległ się krótki charkot, następnie głuche jęki, chrapanie, drugi kwik koński, jeszcze przeraźliwszy, po czym wszystko umilkło.\\r\\n\\r\\n— Lwy, panie wielki! lwy zabijać konie! — szeptał Kali.\\r\\n\\r\\nByło coś tak okropnego w tym nocnym napadzie, w tej przemocy potworów i w tym nagłym morderstwie bezbronnych zwierząt, że Staś struchlał na chwilę i zapomniał o strzelbie. Na co zresztą przydałoby się strzelać wśród takiej ćmy? Chyba na to, by ci mordercy, jeśli światło i huk ich przestraszy, porzucili zabite konie, a pognali za tymi, które rozproszyły się i odleciały od obozowiska tak daleko, jak na spętanych nogach mogły odlecieć.\\r\\n\\r\\nStasia przeszły ciarki na myśl, co by się stało, gdyby byli pozostali na dole. Przytulona do niego Nel dygotała tak, jakby już chwycił ją pierwszy atak febry, ale drzewo zabezpieczało ich przynajmniej od napadu. Kali ocalił im po prostu życie.\\r\\n\\r\\nByła to jednak straszna noc — najstraszniejsza w całej podróży.\\r\\n\\r\\nSiedzieli jak zmokłe ptaki na gałęzi, nasłuchując, co się dzieje na dole. A tam przez jakiś czas trwało głębokie milczenie, lecz niebawem ozwały się pomruki, odgłos jakby chłeptania, cmokanie oddzieranych kawałów mięsa oraz chrapliwy oddech i postękiwanie potworów.\\r\\n\\r\\nWoń surowizny i krwi doszła aż do drzewa, gdyż lwy ucztowały nie więcej jak o dwadzieścia kroków od zeriby.\\r\\n\\r\\nI ucztowały tak długo, że Stasia porwała w końcu złość. Chwycił strzelbę i wypalił w kierunku odgłosów.\\r\\n\\r\\nAle odpowiedział mu tylko urywany, gniewliwy ryk, po czym rozległ się trzask gruchotanych w potężnych szczękach kości. W głębi połyskiwały błękitno i czerwono oczy hien i szakali czekających na swoją kolej.\\r\\n\\r\\nI tak upływały długie godziny nocy.\\r\\n\\r\\n\\r\\n\\r\\nROZDZIAŁ XXV\\r\\n\\r\\nSłońce wzeszło nareszcie i rozświeciło dżunglę, kępy drzew i las. Lwy znikły, zanim pierwszy promień zabłysnął na widnokręgu. Staś kazał Kalemu rozniecić ogień, a Mei wydobyć rzeczy Nel ze skórzanego worka, w którym były upakowane, wysuszyć je i przebrać dziewczynkę jak najprędzej. Sam wziąwszy strzelbę poszedł zwiedzić obozowisko, a zarazem przypatrzyć się spustoszeniu, jakiego narobiła burza i dwaj nocni mordercy.\\r\\n\\r\\nZaraz za zeribą, z której zostały tylko kołki, leżał pierwszy koń zżarty prawie do połowy, o sto kroków drugi ledwie napoczęty, a zaraz za nim trzeci z wyszarpanym brzuchem i ze zgruchotanym łbem. Wszystkie straszny przedstawiały widok, oczy bowiem miały otwarte, pełne zakrzepłego przerażenia, i wyszczerzone zęby. Ziemia była stratowana, w zagłębieniach całe kałuże krwi. Stasia porwała taka złość, że w tej chwili prawie życzył sobie, żeby zza jakiejś kępy wychyliła się kudłata głowa ociężałego po nocnej uczcie rozbójnika i żeby mógł wpakować w nią kulę. Ale musiał odłożyć zemstę na czas późniejszy, obecnie bowiem miał co innego do roboty. Należało odnaleźć i połapać pozostałe konie. Chłopiec przypuszczał, że musiały schronić się w lesie, również jak Saba, którego trupa nigdzie nie było widać. Nadzieja, że wierny towarzysz niedoli nie padł ofiarą drapieżników, uradowała tak Stasia, że nabrał lepszej otuchy, a jego radość powiększyło jeszcze odnalezienie osła. Pokazało się, że mądry długouch nie chciał nawet utrudzać się zbyt daleką ucieczką. Zaszył się po prostu na zewnątrz zeriby w kąt utworzony przez kopiec termitów i drzewo — i tam mając zabezpieczoną głowę i boki czekał, co się stanie dalej, gotów w danym razie odeprzeć napad za pomocą bohaterskiego wierzgania. Ale lwy najwidoczniej nie dostrzegły go wcale, więc gdy słońce wzeszło i niebezpieczeństwo minęło, uważał za stosowne położyć się i odpocząć po dramatycznych wrażeniach nocnych.\\r\\n\\r\\nStaś krążąc koło obozowiska odnalazł wreszcie na rozmiękłej ziemi wyciski kopyt końskich. Ślady szły w stronę lasu, a potem skręcały ku wąwozowi. Była to okoliczność pomyślna, albowiem połapanie koni w wąwozie nie przedstawiało wielkich trudności. O kilkanaście kroków dalej znalazło się w trawie pęto, które jeden z koni zerwał w ucieczce. Ten musiał odbiec tak daleko, że na razie można go było uważać za straconego. Natomiast dwa inne dostrzegł Staś za niską skałą, nie w samym parowie, lecz na jego brzegu. Jeden z nich tarzał się, drugi szczypał młodą jasnozieloną trawę. Oba wyglądały niesłychanie zmęczone jakby po długiej drodze. Ale światło dzienne wygnało trwogę z ich serc, gdyż powitały Stasia krótkim, przyjaznym rżeniem. Koń, który się tarzał, zerwał się na nogi, przy czym chłopiec zauważył, że i ten wyswobodził się także z pęt, na szczęście jednak wolał widocznie zostać przy towarzyszu niż uciekać, gdzie go oczy poniosą.\\r\\n\\r\\nStaś zostawił oba pod skałą i poszedł nad brzeg wąwozu by przekonać się, czy dalsza nim podróż jest możliwa. Jakoż obaczył, że z powodu wielkiego spadku woda już spłynęła i że dno jest prawie suche. Po chwili uwagę jego zwrócił jakiś białawy przedmiot zaplątany w pnącze zwieszające się z przeciwległej ściany skalnej. Pokazało się, że był to dach namiotu, który uderzenie wichru przyniosło aż tutaj i wbiło w gęstwinę, tak że woda nie mogła go porwać. Namiot zapewniał, bądź co bądź, małej Nel lepsze schronienie niż sklecony naprędce z gałęzi szałas, więc odnalezienie tej zguby uradowało Stasia mocno.\\r\\n\\r\\nAle radość jego zwiększyła się jeszcze, gdy z niszy skalnej ukrytej nieco wyżej pod lianami wyskoczył Saba trzymający w zębach jakieś zwierzę, którego głowa i ogon zwieszały się po obu stronach jego paszczy. Potężny pies wydrapał się w mgnieniu oka na górę i złożył u nóg Stasia pręgowaną hienę z pogruchotanym grzbietem i odgryzioną nogą, po czym jął machać ogonem i poszczekiwać radośnie, jakby chciał mówić: „Stchórzyłem, wyznaję, przed lwami, ale co prawda, to i wy siedzieliście na drzewie jak pentarki. Patrz jednak, żem nie zmarnował nocy.”\\r\\n\\r\\nI tak był dumny z siebie, że Staś zaledwie zdołał go skłonić, by zostawił na miejscu cuchnące zwierzę i nie zanosił go w podarunku Nel.\\r\\n\\r\\nGdy powrócili obaj, w obozie palił się już suty ogień, a w naczyniach wrzała woda, w której gotowały się ziarna durry, dwie pentarki i wędzone paski polędwicy z gnu. Nel była już przebrana w suchą odzież, ale wyglądała tak mizernie i blado, że Staś zląkł się o nią i wziąwszy ją za rękę, by się przekonać, czy nie ma gorączki, zapytał:\\r\\n\\r\\n— Nel, co tobie jest?\\r\\n\\r\\n— Nic, Stasiu, tylko mi się bardzo chce spać.\\r\\n\\r\\n— Wierzę! Po takiej nocy! Ręce, chwała Bogu, masz zimne. Ach! co to była za noc! Oczywiście, że ci się chce spać. I mnie także. Ale czy nie czujesz się chora?\\r\\n\\r\\n— Boli mnie trochę głowa.\\r\\n\\r\\nStaś położył jej dłoń na czole. Główka była zimna tak jak i ręce, to jednak dowodziło właśnie ogromnego wyczerpania i osłabienia, więc chłopiec westchnął i rzekł:\\r\\n\\r\\n— Zjesz coś ciepłego, a potem zaraz położysz się spać i będziesz spała aż do wieczora. Dziś pogoda przynajmniej piękna i nie będzie tak jak wczoraj.\\r\\n\\r\\nA Nel spojrzała na niego ze strachem.\\r\\n\\r\\n— Ale my tu nie będziemy nocowali?\\r\\n\\r\\n— Tu nie, bo tu leżą zagryzione konie; wybierzemy jakie inne drzewo lub też pojedziemy do wąwozu i tam urządzimy taką zeribę, jakiej świat nie widział. Będziesz spała tak spokojnie jak w Port-Saidzie.\\r\\n\\r\\nLecz ona złożyła rączki i poczęła go prosić ze łzami, żeby jechali dalej, gdyż w tym strasznym miejscu nie będzie mogła oka zmrużyć i zachoruje z pewnością. I tak go błagała, tak powtarzała patrząc mu w oczy: „Co, Stasiu? — dobrze?” — że zgodził się na wszystko.\\r\\n\\r\\n— Więc pojedziemy wąwozem — rzekł — bo tam jest cień. Przyrzeknij mi tylko, że jeśli ci zbraknie sił albo będzie ci słabo, to mi powiesz.\\r\\n\\r\\n— Nie zbraknie, nie zbraknie! Przywiążesz mnie do siodła i usnę w drodze doskonale.\\r\\n\\r\\n— Nie. Siądę na tego samego konia i będę cię trzymał, Kali i Mea pojadą na drugim, a osioł poniesie namiot.\\r\\n\\r\\n— Dobrze! dobrze!\\r\\n\\r\\n— Zaraz po śniadaniu musisz się trochę przespać. Nie możemy i tak wyruszyć przed południem, ponieważ jest dużo do roboty. Trzeba połapać konie, złożyć namiot, urządzić inaczej juki. Część rzeczy zostawimy, bo teraz mamy wszystkiego dwa konie. Zejdzie nam na tym parę godzin, a ty tymczasem prześpisz się i wzmocnisz. Dziś będzie upał, ale pod drzewem cienia nie zbraknie.\\r\\n\\r\\n— A ty i Mea, i Kali? Mnie tak przykro, że ja jedna będę spała, a wy się musicie męczyć…\\r\\n\\r\\n— Owszem, znajdzie się i dla nas czas. O mnie się nie troszcz. Ja w Port-Saidzie w czasie egzaminów nie sypiałem często po całych nocach, o czym nawet i mój ojciec nie wiedział… Koledzy nie sypiali także. Ale co mężczyzna, to nie taka mała mucha jak ty. Nie masz pojęcia, jak dziś wyglądasz… zupełnie jak szklana! Zostały tylko oczy i czupryna, a twarzy wcale nie ma.\\r\\n\\r\\nMówił to żartobliwie, ale w duszy się bał, gdyż przy mocnym świetle dziennym Nel miała twarz po prostu chorą, i po raz pierwszy zrozumiał jasno, że jeśli tak dalej pójdzie, to biedne dziecko nie tylko może, ale i musi umrzeć. I na tę myśl zadygotały pod nim nogi, albowiem poczuł nagle, że w razie jej śmierci on także nie miałby ani po co żyć, ani po co wracać do Port-Saidu.\\r\\n\\r\\n„Bo cóż bym wtedy miał do roboty?” — pomyślał.\\r\\n\\r\\nNa chwilę odwrócił się, by Nel nie dostrzegła w jego oczach żalu i lęku, a następnie poszedł do złożonych pod drzewem rzeczy, odrzucił wojłok, którym była okryta szkatułka z nabojami, otworzył ją i począł czegoś szukać.\\r\\n\\r\\nChował tam w małej szklanej flaszce ostatni proszek chininy i strzegł go jak oka w głowie na „czarną godzinę”, to jest na wypadek, gdyby Nel dostała febry. Ale teraz był prawie pewien, że po takiej nocy pierwszy atak przyjdzie niezawodnie, więc postanowił mu zapobiec. Czynił to z ciężkim sercem, myśląc o tym, co będzie później, i gdyby nie to, że mężczyźnie i naczelnikowi karawany nie wypadało płakać, byłby się nad tym ostatnim proszkiem rozpłakał.\\r\\n\\r\\nWięc chcąc pokryć wzruszenie przybrał wielce surową minę i wróciwszy do dziewczynki rzekł:\\r\\n\\r\\n— Nel, weź przed jedzeniem resztę chininy.\\r\\n\\r\\nOna zaś spytała:\\r\\n\\r\\n— A jeśli ty dostaniesz febry?\\r\\n\\r\\n— To się będę trząsł. Weź, mówię ci.\\r\\n\\r\\nWzięła bez dalszego oporu, albowiem od czasu jak pozabijał Sudańczyków, bała się go trochę mimo wszelkich starań, jakimi ją otaczał, i dobroci, jaką jej okazywał. Zasiedli potem do śniadania i po zmęczeniu nocnym gorący rosół z pentarki smakował im wybornie. Nel zasnęła zaraz po posiłku i spała przez kilka godzin. Staś, Kali i Mea urządzili przez ten czas karawanę, przynieśli z wąwozu wierzch namiotu, posiodłali konie, objuczyli i osła — i zakopali pod korzeniami nabaku te rzeczy, których nie mogli zabrać. Sen morzył ich przy tej robocie okropnie, ale Staś z obawy, by nie zaspać, pozwolił sobie i im na krótką tylko drzemkę.\\r\\n\\r\\nByła może godzina druga, gdy wyruszyli w dalszą drogę. Staś trzymał przed sobą Nel, Kali jechał z Meą na drugim koniu. Nie zjechali jednak od razu do parowu, ale posuwali się między jego brzegiem a lasem. Młoda dżungla podrosła przez tę jedną dżdżystą noc bardzo znacznie, grunt jednak pod nią był czarny i nosił ślady ognia. Łatwo było odgadnąć, że albo przechodził tędy ze swoim oddziałem Smain, albo że pożar przygnany z daleka wichrem, leciał suchą dżunglą i wreszcie trafiwszy na wilgotny las przesunął się niezbyt szerokim szlakiem między nim a wąwozem i poszedł dalej. Stasiowi chciało się sprawdzić, czy na tym szlaku nie znajdą się jakie ślady obozowisk Smaina albo wyciski kopyt — i z przyjemnością przekonał się, że nic podobnego nie było widać. Kali, który się na takich rzeczach znał dobrze, twierdził stanowczo, że ogień musiał być przyniesiony przez wiatr i że od tego czasu upłynęło już dni kilkanaście.\\r\\n\\r\\n— To dowodzi — zauważył Staś — że Smain ze swoimi mahdystami jest już Bóg wie gdzie — i że w żadnym razie nie wpadniemy w jego ręce.\\r\\n\\r\\nPo czym oboje z Nel zaczęli przypatrywać się ciekawie roślinności, ponieważ dotychczas nigdy nie przejeżdżali tak blisko podzwrotnikowego lasu. Jechali teraz samym jego brzegiem, aby mieć nad głową cień.\\r\\n\\r\\nZiemia tu była wilgotna i miękka, zarośnięta ciemnozielonawą trawą, mchami i paprocią. Gdzieniegdzie leżały stare, spróchniałe pnie, pokryte jakby kobiercem, prześlicznymi storczykami o pstrych, podobnych do motyli kwiatach, z również pstrym dzbankiem w środku korony. Gdzie dochodziło słońce, tam ziemia złociła się od innych dziwnych storczyków, drobnych i żółtych, w których dwa płatki kwiatu wznosząc się po bokach płatka trzeciego czyniły podobieństwo do głowy zwierzątka, o dużych, ostro zakończonych uszach. W niektórych miejscach las podszyty był krzakami dzikiego jaśminu, upiętymi w girlandy z cienkich pnączów kwitnących różowo. Płytkie parowy i wgłębienia porastały paprocie zbite w jeden nieprzenikniony gąszcz: to niskie i rozłożyste, to wysokie, z pniami poobwijanymi jakby kądzielą, sięgające aż do pierwszych konarów drzew i rozpostarte pod nimi w delikatną, zieloną koronkę. W głębi nie było jednolitych drzew: daktylowce, rafie, palmy wachlarzowe, sykomory, chlebowce, euforbie, olbrzymie odmiany senecjonów, akacji, drzewa o uliścieniu ciemnym i lśniącym, i jasnym lub czerwonym jak krew, rosły obok siebie, pień przy pniu, splątane gałęziami, z których strzelały kwiaty żółte i purpurowe, podobne do świeczników. W niektórych ostępach nie było wcale widać drzew, gdyż od ziemi aż do wierzchołków pokrywały je pnącza przerzucając się z pnia na pień, tworząc jakby wielkie litery: W i M, zwieszając się na kształt festonów, firanek i całych kotar. Liany kauczukowe dusiły wprost w tysiącznych wężowych skrętach drzewa i zmieniały je w piramidy zasypane białym kwieciem jak śniegiem. Naokół większych lianów obwijały się mniejsze i gmatwanina stawała się tak niesłychana, że przetwarzała się niemal w ścianę, przez którą ani człowiek, ani zwierz nie zdołałby się przedrzeć. Miejscami tylko, gdzie przedzierały się słonie, których sile nic nie potrafi się oprzeć, były powybijane w gąszczu jakby głębokie i kręte korytarze.\\r\\n\\r\\nŚpiewu ptaków, który tak umila lasy europejskie, nie było wcale słychać, natomiast wśród wierzchołków drzew rozlegały się najdziwaczniejsze wołania, podobne to do odgłosu, jaki wydaje piła, to do bicia w kotły, to do klekotania bocianów, to do skrzypienia starych drzwi, to do klaskania w ręce, do miauczenia kotów lub nawet do głośnej podnieconej rozmowy ludzkiej. Kiedy niekiedy wzbijało się ponad drzewa stadko papug szarych, zielonych, białych lub gromadka jaskrawo upierzonych tukanów, o cichym falistym locie. Na śnieżnym tle kauczukowych pnączy migały niekiedy jak leśne duchy małe małpki żałobniczki, czarne zupełnie, z wyjątkiem białego ogona, białych pasów po bokach i takichże faworytów otaczających twarz barwy węgla.\\r\\n\\r\\nDzieci patrzyły z podziwem na ten dziewiczy las, na który może jeszcze nigdy nie spojrzały oczy białego człowieka. Saba dawał co chwila nurka w gąszcze, skąd dochodziło jego wesołe szczekanie. Małą Nel pokrzepiła chinina, śniadanie i wypoczynek. Twarzyczka jej ożywiła się i nabrała lekkich kolorów, oczki patrzyły weselej. Co chwila wypytywała Stasia o nazwy rozmaitych drzew i ptaków, a on odpowiadał, jak umiał. Na koniec oświadczyła, że chce zejść z konia i nazbierać dużo kwiatów.\\r\\n\\r\\nLecz chłopak uśmiechnął się i odrzekł:\\r\\n\\r\\n— Zaraz by cię tam zjadły siafu.\\r\\n\\r\\n— Co to siafu? czy to co gorszego od lwa?\\r\\n\\r\\n— I gorszego, i nie gorszego. To są mrówki kąsające ogromnie. Pełno ich na gałęziach, z których spadają ludziom na plecy jak deszcz ognisty. Ale chodzą i po ziemi. Spróbuj tylko zsiąść z konia i pójść trochę w las, a zaraz zaczniesz podskakiwać i piszczeć jak małpka. Nawet od lwa łatwiej się obronić. Czasem idą w ogromnych szeregach i wtedy wszystko im ustępuje z drogi.\\r\\n\\r\\n— Ale ty dałbyś sobie z nimi radę?\\r\\n\\r\\n— Ja? Rozumie się!\\r\\n\\r\\n— A jak?\\r\\n\\r\\n— Za pomocą ognia albo ukropu.\\r\\n\\r\\n— Ty to sobie zawsze potrafisz poradzić — rzekła z głębokim przekonaniem.\\r\\n\\r\\nStasiowi pochlebiły wielce te słowa, więc odpowiedział zarozumiale, ale zarazem i wesoło:\\r\\n\\r\\n— Byleś była tylko zdrowa, to resztę możesz zdać na mnie.\\r\\n\\r\\n— Mnie już nawet i głowa nie boli.\\r\\n\\r\\n— Chwała Bogu, chwała Bogu!\\r\\n\\r\\nTak rozmawiając minęli las, który jednym tylko bokiem dochodził do parowu. Słońce stało jeszcze wysoko na niebie i dopiekało potężnie, gdyż pogoda uczyniła się wspaniała i na niebie nie było żadnej chmurki. Konie oblały się potem, a Nel poczęła bardzo narzekać na gorąco. Z tego powodu Staś upatrzywszy odpowiednie miejsce skręcił do wąwozu, w którym zachodnia ściana rzucała głęboki cień. Było tam chłodniej i woda, pozostała we wgłębieniach po wczorajszej ulewie, była również stosunkowo chłodna. Nad głowami małych podróżników przelatywały ciągle z jednego brzegu parowu na drugi tukany o purpurowych głowach, niebieskich piersiach i żółtych skrzydłach, więc chłopiec jął opowiadać Nel to, co o ich obyczajach wiedział z książek.\\r\\n\\r\\n— Wiesz — mówił — są takie tukany, które w porze lęgu wyszukują dziuplę w drzewie; tam samica znosi jaja i siada na nich, a samiec oblepia otwór gliną, tak że tylko jej głowę widać, i dopiero gdy pisklęta się wylęgną, tłucze swoim wielkim dziobem glinę i wypuszcza samicę na wolność.\\r\\n\\r\\n— A co ona przez ten czas je?\\r\\n\\r\\n— Samiec ją karmi. Lata ciągle naokoło i przynosi jej rozmaite jagody.\\r\\n\\r\\n— A czy jej pozwala spać? — pytała dalej sennym głosem.\\r\\n\\r\\nStaś uśmiechnął się.\\r\\n\\r\\n— Jeśli pani tukanowa ma taką ochotę jak ty w tej chwili, to jej pozwala.\\r\\n\\r\\nJakoż w chłodnym wąwozie począł dziewczynkę morzyć nieprzeparty sen, gdyż od rana do wczesnego popołudnia za mało jej było wypoczynku. Staś miał szczerą chęć pójść za jej przykładem, lecz nie mógł, ponieważ musiał ją trzymać obawiając się, by nie spadła, a przy tym było mu ogromnie niewygodnie siedzieć po męsku na płaskim i szerokim siodle, jakie Hatim wraz z Seki-Tamalą urządzili dla małej jeszcze w Faszodzie. Nie śmiał jednak poruszać się i prowadził konia jak najwolniej, by jej nie rozbudzić.\\r\\n\\r\\nOna tymczasem, przechyliwszy się w tył, oparła mu główkę na ramieniu i rozespała się na dobre.\\r\\n\\r\\nAle oddychała tak równo i spokojnie, że Staś przestał żałować ostatniego proszku chininy. Czuł słuchając jej oddechu, że niebezpieczeństwo febry zostało na razie usunięte, i tak począł rozmyślać:\\r\\n\\r\\n„Wąwóz idzie ciągle w górę, a teraz nawet dość stromo. Jesteśmy coraz wyżej i kraj jest coraz suchszy. Trzeba tylko będzie znaleźć jakie miejsce wyniosłe, doskonale zasłonięte, przy bystrej wodzie, tam się rozgospodarzyć, dać małej parę tygodni wypoczynku, a może i przeczekać całą massikę. Niejedna nie wytrzymałaby i dziesiątej części tych trudów, ale trzeba, aby wypoczęła! Po takiej nocy inna dostałaby natychmiast febry, a ona — jak to sobie śpi doskonale! Chwała Bogu!”\\r\\n\\r\\nI myśli te wprawiły go w doskonały humor, toteż spoglądając z góry na główkę Nel opartą na jego piersiach mówił sobie wesoło, ale zarazem nie bez pewnego zdziwienia:\\r\\n\\r\\n„Szczególna jednak rzecz, jak ja tę małą muchę lubię! Co prawda lubiłem ją zawsze, ale teraz to coraz więcej!”\\r\\n\\r\\nI nie wiedząc, jak sobie tak osobliwy objaw wytłumaczyć, wpadł na następujące przypuszczenie:\\r\\n\\r\\n„To pewno dlatego, żeśmy tyle razem przeszli i że ona jest na mojej opiece.”\\r\\n\\r\\nTymczasem trzymał tę „muchę” z wielką ostrożnością prawą ręką za pasek, żeby mu nie zleciała z siodła i nie potłukła sobie noska. Posuwali się noga za nogą i w milczeniu, tylko Kali podśpiewywał sobie pod nosem na chwałę Stasia:\\r\\n\\r\\n— Pan wielki zabić Gebhra, zabić lwa i bawołu! yah! pan wielki zabić jeszcze dużo lwów! yah! Mnóstwo mięsa! mnóstwo mięsa! yah! yah!…\\r\\n\\r\\n— Kali — zapytał cicho Staś — czy Wa-hima polują na lwy?\\r\\n\\r\\n— Wa-hima bać się lwów, ale Wa-hima kopać głębokie doły i jeśli lew w nocy wpadnie, to Wa-hima śmiać się.\\r\\n\\r\\n— Cóż wtedy robicie?\\r\\n\\r\\n— Wa-hima rzucać dużo oszczepów, aż lew jak jeż. Wtedy go wyciągnąć z dołu i zjeść. Lew dobry.\\r\\n\\r\\nI wedle swego zwyczaju pogładził się po żołądku.\\r\\n\\r\\nStasiowi nie bardzo podobał się ten sposób polowania, więc począł wypytywać, jaka inna zwierzyna znajduje się w kraju Wa-hima, i rozmawiali dalej o antylopach, strusiach, żyrafach i nosorożcach dopóty, dopóki do uszu ich nie doszedł szum wodospadu.\\r\\n\\r\\n— Co to? — zawołał Staś — rzeka przed nami i wodospad?\\r\\n\\r\\nKali pokiwał głową na znak, że widocznie tak jest.\\r\\n\\r\\nI przez czas jakiś jechali bardziej sporym krokiem nasłuchując szumu, który stawał się coraz wyraźniejszy.\\r\\n\\r\\n— Wodospad! — powtórzył zaciekawiony Staś.\\r\\n\\r\\nLecz zaledwie minęli jeden i drugi zakręt, gdy nagle przeszkoda nie do przebycia zatamowała im dalszą drogę.\\r\\n\\r\\nNel, którą poprzednio uśpił ruch koński, rozbudziła się zaraz.\\r\\n\\r\\n— Czy już stajemy na nocleg? — zapytała.\\r\\n\\r\\n— Nie, ale patrz! — odpowiedział Staś — skała zamyka wąwóz.\\r\\n\\r\\n— To cóż zrobimy?\\r\\n\\r\\n— Przecisnąć się obok niej niepodobna, bo tu ciasno, więc trzeba się będzie trochę wrócić, wydostać się na górę i objechać przeszkodę, ale do wieczora jeszcze ze dwie godziny, a zatem mamy czas. Niech też i konie trochę odetchną. Słyszysz wodospad?\\r\\n\\r\\n— Słyszę.\\r\\n\\r\\n— Zatrzymamy się przy nim na nocleg.\\r\\n\\r\\nPo czym zwrócił się do Kalego, kazał mu wydrapać się na brzeg parowu i zobaczyć, czy dalej dno wąwozu nie jest zawalone podobnymi przeszkodami, sam zaś począł przypatrywać się uważnie skale i po chwili zawołał:\\r\\n\\r\\n— Ona oderwała się i runęła niedawno. Widzisz, Nel, ten odłam? Przypatrz się, jaki świeży. Nie ma na nim żadnych mchów ani roślin. Rozumiem już — rozumiem!\\r\\n\\r\\nI ręką wskazał dziewczynce na rosnący nad brzegiem wąwozu baobab, którego ogromny korzeń zwieszał się po ścianie wzdłuż odłamu.\\r\\n\\r\\n— To ten korzeń zapuścił się w szparę między ścianą i skałą i rozrastając się odłupał w końcu skałę. To jest rzecz bardzo osobliwa, bo przecie kamień twardszy jest od drzewa, wiem jednak, że w górach często tak bywa. Byle co trąci potem taki głaz, który się ledwie trzyma — i głaz się odrywa.\\r\\n\\r\\n— Ale co go mogło trącić?\\r\\n\\r\\n— Trudno powiedzieć. Może dawniejsza burza, może wczorajsza.\\r\\n\\r\\nW tej chwili Saba, który poprzednio pozostał był za karawaną, nadleciał, stanął nagle jakby pociągnięty z tyłu za ogon, zawietrzył, następnie wcisnął się w wąskie przejście między ścianą a oderwaną skałą, ale natychmiast począł się cofać ze zjeżoną sierścią.\\r\\n\\r\\nStaś zsiadł z konia, by zobaczyć, co mogło psa przestraszyć.\\r\\n\\r\\n— Stasiu, nie chodź tam — prosiła Nel — tam może być lew.\\r\\n\\r\\nChłopiec zaś, który był trochę junak-samochwał i który od wczorajszej nocy miał nadzwyczajną urazę do lwów, odrzekł:\\r\\n\\r\\n— Wielka rzecz lew — w dzień!\\r\\n\\r\\nZanim jednak zbliżył się do przejścia, rozległ się z góry głos Kalego:\\r\\n\\r\\n— Bwana kubwa! Bwana kubwa!\\r\\n\\r\\n— Co takiego? — zapytał Staś.\\r\\n\\r\\nMurzyn zsunął się w mgnieniu oka po łodydze pnącza. Z twarzy łatwo mu było wyczytać, że przynosi jakąś ważną nowinę.\\r\\n\\r\\n— Słoń! — zawołał.\\r\\n\\r\\n— Słoń?\\r\\n\\r\\n— Tak — odpowiedział młody Murzyn, machając rękoma. — Tam grzmiąca woda, a tu skała. Słoń nie móc wyjść. Pan wielki zabić słonia, a Kali go jeść, och, jeść, jeść!\\r\\n\\r\\nI na tę myśl opanowała go taka radość, że jął skakać, uderzać dłońmi po kolanach i śmiać się jak szalony, przewracając przy tym oczy i połyskując białymi zębami.\\r\\n\\r\\nStaś nie zrozumiał od razu, dlaczego Kali mówi, że słoń nie może wyjść z wąwozu, więc chcąc zobaczyć, co się stało, siadł na koń i powierzywszy Nel Mei, by w danym razie mieć wolne do strzału ręce, kazał Kalemu siąść za sobą, po czym zawrócili wszyscy i poczęli szukać miejsca, przez które by mogli wydostać się na górę. Po drodze Staś wypytywał się, jakim sposobem słoń mógł znaleźć się tam, gdzie był — i z odpowiedzi Kalego wymiarkował mniej więcej, co zaszło.\\r\\n\\r\\nOto słoń uciekał widocznie wąwozem podczas pożaru dżungli przed ogniem; po drodze otarł się silnie o nadwerężoną skałę, a ta zwaliła się i przecięła mu odwrót. Potem dobiegłszy do końca parowu znalazł się nad brzegiem przepaści, w którą spadała rzeka, i w ten sposób został zamknięty.\\r\\n\\r\\nPo pewnym czasie młodzi podróżnicy znaleźli wyjście, ale dość strome, tak że trzeba było zsiąść z koni i prowadzić je za sobą. Ponieważ, wedle zapewnień Murzyna, do rzeki było bardzo blisko, więc ruszyli dalej piechotą. Doszli na koniec na wysoki cypel ograniczony z jednej strony rzeką, z drugiej parowem i spojrzawszy w dół ujrzeli na dnie kotliny słonia.\\r\\n\\r\\nOlbrzymi zwierz leżał na brzuchu i ku wielkiemu zdziwieniu Stasia nie zerwał się na ich widok, tylko gdy Saba począł dopadać do brzegu wądołu i szczekać zajadle, poruszył na chwilę ogromnymi uszami i podniósł trąbę, ale opuścił ją natychmiast.\\r\\n\\r\\nDzieci trzymając się za ręce długo patrzyły na niego w milczeniu, które przerwał dopiero Kali.\\r\\n\\r\\n— On umierać z głodu! — zawołał.\\r\\n\\r\\nRzeczywiście słoń wychudzony był do tego stopnia, że jego grzbiet tworzył wzdłuż ciała jakby sterczący grzebień; boki miał zapadłe, pod skórą, mimo jej grubości, rysowały się wyraźnie żebra — i łatwo było odgadnąć, że nie wstaje dlatego, że nie ma już sił.\\r\\n\\r\\nWąwóz, dość przy ujściu szeroki, zmieniał się w zamkniętą z obu boków pionowymi skałami kotlinkę, na której dnie rosło kilka drzew. Otóż drzewa te były połamane, kora na nich obdarta, na gałęziach ani listka. Pnącze zwieszające się ze skał były również pozdzierane i objedzone, a trawa w kotlinie wyskubana do ostatniego źdźbła.\\r\\n\\r\\nStaś, rozpatrzywszy się dokładnie w położeniu, jął dzielić się swymi spostrzeżeniami z Nel, ale pod wrażeniem nieuniknionej śmierci olbrzymiego zwierzęcia mówił cicho, jakby się bał, by nie zamącić mu ostatnich chwil życia.\\r\\n\\r\\n— Tak, on rzeczywiście umiera z głodu. Siedzi tu już pewnie ze dwa tygodnie, to jest od czasu, gdy pożar spalił starą dżunglę. Zjadł wszystko, co było do zjedzenia, a teraz męczy się tylko, tym bardziej że tu na górze rosną chlebowce i akacje o wielkich strąkach, a on je widzi i nie może się do nich dostać.\\r\\n\\r\\nI przez chwilę patrzyli znów w milczeniu, a słoń także zwracał na nich raz w raz swe małe, gasnące oczka — i coś w rodzaju gulgotania wydobywało mu się z gardła.\\r\\n\\r\\n— Doprawdy — ozwał się chłopiec — lepiej będzie skrócić mu tę mękę.\\r\\n\\r\\nTo rzekłszy podniósł strzelbę do twarzy, lecz Nel chwyciła go za kurtkę i opierając się na obu nóżkach poczęła odciągać go z całej siły znad brzegu parowu.\\r\\n\\r\\n— Stasiu, nie rób tego! Stasiu, dajmy mu jeść! — on taki biedny! Ja nie chcę, żebyś ty go zabijał, nie chcę! nie chcę!\\r\\n\\r\\nI tupiąc nóżkami nie przestawała go ciągnąć, a on spojrzał na nią z wielkim zdumieniem, lecz widząc jej oczy pełne łez rzekł:\\r\\n\\r\\n— Ależ, Nel…\\r\\n\\r\\n— Nie chcę! nie dam go zabić! Ja dostanę febry, jeśli go zabijesz!…\\r\\n\\r\\nDla Stasia dość było tej groźby, by się wyrzec zabójczych zamiarów — i względem tego słonia, którego mieli przed sobą, i względem wszystkich innych na świecie. Przez chwilę milczał jeszcze, nie wiedząc, co małej odpowiedzieć, po czym rzekł:\\r\\n\\r\\n— No, dobrze! dobrze!… Mówię ci, że dobrze! Nel! puść mnie!\\r\\n\\r\\nA Nel uściskała go zaraz i przez jej zapłakane oczy przebłysnął uśmiech. Teraz chodziło jej tylko o to, by jak najprędzej dać słoniowi jeść. Kali i Mea zdziwili się bardzo, gdy dowiedzieli się, że bwana kubwa nie tylko go nie zabije, ale że mają natychmiast narwać dla niego tyle melonów z drzewa chlebowego, tyle strąków akacji i tyle wszelkiego rodzaju zielska, liści i traw, ile tylko zdołają. Obosieczny sudański miecz Gebhra przydał się Kalemu do tych czynności bardzo i gdyby nie on, robota nie poszłaby łatwo. Nel jednak nie chciała czekać na jej ukończenie i gdy tylko pierwszy melon spadł z drzewa, porwała go w obie ręce i niosąc go do wąwozu powtarzała prędko, jakby z obawą, by jej nie chciał kto inny wyręczyć:\\r\\n\\r\\n— Ja! ja! ja!\\r\\n\\r\\nLecz Staś nie myślał bynajmniej pozbawić jej tej rozkoszy, z obawy tylko, by ze zbytku zapału nie zleciała razem z melonem, chwycił ją za pasek i zawołał:\\r\\n\\r\\n— Ciskaj!\\r\\n\\r\\nOgromny owoc potoczył się po stromej pochyłości i padł przy nogach słonia, ów zaś wyciągnął w mgnieniu oka trąbę, pochwycił go, potem ją zgiął, jakby chciał sobie włożyć melon pod szyję — i tyle go dzieci widziały!\\r\\n\\r\\n— Zjadł! — zawołała uszczęśliwiona Nel.\\r\\n\\r\\n— Spodziewam się! — odpowiedział śmiejąc się Staś.\\r\\n\\r\\nA słoń wyciągnął ku nim trąbę, jakby chciał prosić o więcej, i odezwał się potężnym głosem:\\r\\n\\r\\n— Hrrumf!\\r\\n\\r\\n— Chce jeszcze!\\r\\n\\r\\n— Spodziewam się — powtórzył Staś.\\r\\n\\r\\nDrugi melon poszedł w ślad za pierwszym i zniknął w jednej chwili tak samo, potem trzeci, czwarty, dziesiąty, następnie zaczęły zlatywać strąki akacji i całe wiązki traw i wielkich liści. Nel nie pozwoliła się nikomu zastąpić i gdy jej małe ręce zmęczyły się robotą, spychała nóżkami coraz nowe zapasy, słoń zaś jadł i podnosząc kiedy niekiedy trąbę wygłaszał swoje grzmiące: „hrrumf”, na znak, że chce jeszcze więcej, i — jak utrzymywała Nel — na znak, że dziękuje.\\r\\n\\r\\nLecz Kali i Mea zmęczyli się na koniec robotą, którą spełniali bardzo gorliwie, ale tylko w tej myśli, że bwana kubwa pragnie naprzód odpaść słonia, a potem dopiero go zabić. Wreszcie jednak bwana kubwa kazał im przestać, gdyż słońce zniżyło się już mocno i czas było rozpocząć budowę zeriby. Na szczęście nie była to rzecz trudna, albowiem dwa boki trójkątnego cypla były zupełnie niedostępne, tak że należało tylko zagrodzić trzeci. Akacji z okrutnymi kolcami nie brakło także.\\r\\n\\r\\nNel nie odstępowała ani na krok od wąwozu i siedząc w kucki nad jego brzegiem oznajmiała z dala Stasiowi, co słoń robi, i raz w raz rozlegał się jej cienki głosik:\\r\\n\\r\\n— Szuka koło siebie trąbą!\\r\\n\\r\\nAlbo:\\r\\n\\r\\n— Rusza uszami. Ogromne ma uszy!\\r\\n\\r\\nA wreszcie:\\r\\n\\r\\n— Stasiu! Stasiu, wstaje! Oj!\\r\\n\\r\\nStaś zbliżył się szybko i chwycił Nel za rękę. Słoń wstał rzeczywiście i teraz dopiero dzieci mogły przypatrzyć się jego ogromowi. Widziały one poprzednio kilka razy wielkie słonie, które przez Kanał Sueski przewożono na okrętach z Indii do Europy, ale żaden z nich nie mógł się porównać z tym kolosem, który istotnie wyglądał jak wielka szyfrowej barwy skała, chodząca na czterech nogach. Różnił się także od tamtych niezmiernymi kłami, które dochodziły do pięciu lub więcej stóp długości, i jak to zauważyła już Nel, bajecznymi wprost uszami. Przednie jego nogi były bardzo wysokie, ale stosunkowo cienkie, czego przyczyną był zapewne post wielodniowy.\\r\\n\\r\\n— Oto liliput! — zawołał Staś. — Gdyby wspiął się i wyciągnął dobrze trąbę, mógłby cię złapać za nóżkę.\\r\\n\\r\\nAle kolos nie myślał ani się wspinać, ani łapać nikogo za nóżkę. Chwiejnym krokiem zbliżył się do wylotu wąwozu, popatrzył przez chwilę w przepaść, na której dnie kotłowała się woda, potem zwrócił się do ściany leżącej bliżej wodospadu, skierował ku niemu trąbę i zanurzywszy ją, jak mógł najdokładniej, począł pić.\\r\\n\\r\\n— Jego szczęście — rzekł Staś — że mógł dostać trąbą do wody. Inaczej byłby zdechł.\\r\\n\\r\\nSłoń pił tak długo, że w końcu niepokój ogarnął dziewczynkę.\\r\\n\\r\\n— Stasiu, czy on sobie nie zaszkodzi? — zapytała.\\r\\n\\r\\n— Nie wiem — odpowiedział śmiejąc się — ale skoro wzięłaś go w opiekę, to go teraz przestrzeż.\\r\\n\\r\\nWięc Nel przechyliła się nad krawędzią i nuż wołać:\\r\\n\\r\\n— Dosyć, kochany słoniu, dosyć!\\r\\n\\r\\nA kochany słoń, jakby zrozumiał, o co chodzi, przestał zaraz pić, a natomiast począł tylko oblewać się wodą: naprzód oblał sobie nogi, potem grzbiet, a następnie oba boki.\\r\\n\\r\\nAle tymczasem ściemniło się, więc Staś odprowadził dziewczynkę do zeriby, gdzie czekała już na nich wieczerza.\\r\\n\\r\\nOboje byli w doskonałych humorach: Nel dlatego, że uratowała słoniowi życie, a Staś dlatego, że widział jej błyszczące jak dwie gwiazdki oczy i rozradowaną twarzyczkę, która wyglądała czerstwiej i zdrowiej niż kiedykolwiek od czasu wyjazdu z Chartumu. Do zadowolenia chłopca przyczyniało się i to, że obiecywał sobie spokojną i doskonałą noc. Niedostępny z dwóch stron cypel zabezpieczał ich zupełnie od napaści, a z trzeciej strony Kali z Meą wznieśli tak wysoką ścianę z kolczastych gałęzi akacji i passiflory, że nie mogło być mowy o tym, by jakiekolwiek drapieżne zwierzę zdołało się przez taką zaporę przedostać. Pogoda przy tym uczyniła się piękna i niebo zaraz po zachodzie słońca obsypało się gwiazdami. Chłodnawym z powodu bliskości wodospadu powietrzem, przesyconym zapachem dżungli i świeżo połamanych gałęzi, przyjemnie było oddychać.\\r\\n\\r\\n„Nie dostanie ta mucha febry!” — myślał z radością Staś.\\r\\n\\r\\nNastępnie zaczęli rozmawiać o słoniu, gdyż Nel nie była zdolna rozmawiać o czym innym i nie przestawała unosić się nad jego wzrostem, trąbą i kłami, które rzeczywiście miał olbrzymie. W końcu zapytała:\\r\\n\\r\\n— Stasiu, prawda, jaki on rozumny?\\r\\n\\r\\n— Jak Salomon — odpowiedział Staś. — Ale z czego to wnosisz?\\r\\n\\r\\n— Bo jak go poprosiłam, żeby więcej nie pił, zaraz mnie usłuchał.\\r\\n\\r\\n— Jeśli przedtem nie brał lekcji języka angielskiego, a jednak go rozumie, to istotnie cudowne.\\r\\n\\r\\nNel pomiarkowała, że Staś stroi sobie z niej żarty, więc fuknęła na niego jak kotka, po czym rzekła:\\r\\n\\r\\n— Mów sobie, co chcesz, a ja jestem pewna, że on jest bardzo rozumny i że się zaraz oswoi.\\r\\n\\r\\n— Czy zaraz, nie wiem, ale oswoić się może. Słonie afrykańskie są wprawdzie dziksze od azjatyckich, jednakże myślę, że na przykład Hannibal posługiwał się afrykańskimi.\\r\\n\\r\\n— A kto to był Hannibal?\\r\\n\\r\\nStaś spojrzał na nią z wyrozumiałością, ale i z politowaniem.\\r\\n\\r\\n— Oczywiście — rzekł — w twoim wieku nawet takich rzeczy się nie wie. Hannibal był to wielki wódz kartagiński, który używał słoni do wojny z Rzymianami, a ponieważ Kartagina leżała w Afryce, więc musiał używać afrykańskich…\\r\\n\\r\\nDalszą rozmowę przerwał im rozgłośny ryk słonia, który najadłszy się i napiwszy począł sobie trąbić, nie wiadomo czy z radości, czy z tęsknoty za zupełną wolnością. Saba zerwał się i jął szczekać, a Staś rzekł:\\r\\n\\r\\n— Masz tobie! Teraz zwołuje towarzyszów. Ładnie będziemy wyglądali, jeśli nadciągnie tu całe stado.\\r\\n\\r\\n— On powie innym, żeśmy byli dla niego dobrzy! — odrzekła pośpiesznie Nel.\\r\\n\\r\\nLecz Staś, który nie zaniepokoił się naprawdę, albowiem liczył, że gdyby nawet stado nadbiegło, to spłoszy je blask ognia — uśmiechnął się przekornie i rzekł:\\r\\n\\r\\n— Dobrze, dobrze! A jeśli się słonie pokażą, to ty nie będziesz ze strachu płakała, o nie! — tylko będą ci się oczy pociły, jak już było dwa razy.\\r\\n\\r\\nI począł ją przedrzeźniać:\\r\\n\\r\\n— Ja nie płaczę, tylko mi się oczy pocą…\\r\\n\\r\\nNel jednak widząc jego wesołą minę domyśliła się, że żadne niebezpieczeństwo im nie grozi.\\r\\n\\r\\n— Jak go oswoimy — rzekła — to nie będą mi się oczy pociły, choćby dziesięć lwów ryczało.\\r\\n\\r\\n— Dlaczego?\\r\\n\\r\\n— Bo on nas obroni.\\r\\n\\r\\nStaś uciszył Sabę, który nie przestawał słoniowi odpowiadać, po czym zastanowił się nieco i tak mówił:\\r\\n\\r\\n— Nie pomyślałaś o jednej rzeczy, Nel. Przecież my tu na wieki nie zostaniemy, ale pojedziemy dalej. Nie mówię, że zaraz… Owszem: miejsce jest dobre i zdrowe, postanowiłem więc tu zostać… może tydzień, może dwa, bo i tobie, i nam wszystkim należy się wypoczynek. No, dobrze! Póki tu zostaniemy, będziemy słonia karmili, chociaż to dla wszystkich robota ogromna. Ale on jest przecież zamknięty i nie możemy wziąć go z sobą. Więc co później? Pójdziemy, a on tu zostanie i znów się będzie męczył z głodu, póki nie zdechnie. Wtedy tym bardziej będzie go nam żal…\\r\\n\\r\\nNel zasmuciła się bardzo i czas jakiś siedziała w milczeniu, nie wiedząc widocznie, co odpowiedzieć na te słuszne uwagi, lecz po chwili podniosła głowę i odrzuciwszy czuprynkę, która jej spadła na oczy, zwróciła pełny ufności wzrok na chłopca:\\r\\n\\r\\n— Wiem — rzekła — że jak ty zechcesz, to go wyprowadzisz z wąwozu.\\r\\n\\r\\n— Ja?\\r\\n\\r\\nA ona wyciągnąwszy paluszek dotknęła nim ręki Stasia i powtórzyła:\\r\\n\\r\\n— Ty.\\r\\n\\r\\nMała, chytra kobietka rozumiała, że jej zaufanie pochlebi chłopcu i że od tej chwili zacznie rozmyślać, jakby uwolnić słonia.\\r\\n\\r\\n\\r\\n\\r\\nROZDZIAŁ XXVI\\r\\n\\r\\nNoc zeszła spokojnie i lubo na południowej stronie nieba nagromadziło się dużo chmur, ranek uczynił się pogodny. Z rozkazu Stasia Kali i Mea zajęli się zaraz po śniadaniu gromadzeniem melonów, strąków akacjowych i świeżych liści oraz trawy i wszelkiego rodzaju żywności dla słonia, którą składali następnie nad brzegiem wąwozu. Ponieważ Nel chciała koniecznie karmić osobiście swego nowego przyjaciela, więc Staś wyciął dla niej z młodego rosochatego figowca coś w rodzaju wideł, aby jej łatwiej było spychać zapasy na dno wąwozu. Słoń trąbił od rana, upominając się widocznie o posiłek, a gdy następnie ujrzał na krawędzi tę samą białą istotkę, która nakarmiła go wczoraj, powitał ją radosnym gulgotaniem i natychmiast wyciągnął ku niej trąbę. Przy świetle poranku wydał się dzieciom jeszcze bardziej olbrzymi niż wczoraj. Chudy był bardzo, ale wyglądał już raźniej i zwracał ku Nel swe małe, bystre oczy prawie wesoło. Nel twierdziła nawet, że przednie jego nogi pogrubiały przez jedną noc, i poczęła spychać żywność z takim zapałem, że Staś musiał ją powstrzymywać, a w końcu, gdy się zadyszała zanadto, zastąpić ją w robocie. Oboje bawili się wybornie, a zwłaszcza bawiły ich „grymasy” słonia. Jadł on z początku wszystko, co mu pod nogi wpadło, lecz wkrótce zaspokoiwszy pierwszy głód począł przebierać. Trafiwszy na roślinę, która mniej mu smakowała, otrzepywał ją o przednie nogi, po czym odrzucał ją trąbą w górę, jakby chciał mówić: „Zjedzcie sami ten przysmak.” Wreszcie, po zaspokojeniu głodu i pragnienia, jął wachlować się swymi ogromnymi uszami z widocznym zadowoleniem.\\r\\n\\r\\n— Jestem pewna — mówiła Nel — że gdybyśmy do niego teraz zeszli, nie zrobiłby nam nic złego.\\r\\n\\r\\nI poczęła nań wołać:\\r\\n\\r\\n— Słoniu, kochany słoniu, prawda, że nie zrobiłbyś nam nic złego?\\r\\n\\r\\nA gdy słoń kiwnął w odpowiedzi trąbą, zwróciła się do Stasia:\\r\\n\\r\\n— Widzisz, powiada, że tak.\\r\\n\\r\\n— Być może — odrzekł Staś. — Są to zwierzęta bardzo inteligentne i ten zrozumiał już niezawodnie, że oboje jesteśmy mu potrzebni. Kto wie, czy nie odczuwa też i trochę wdzięczności dla nas; lepiej jednak jeszcze nie próbować, a zwłaszcza niech nie próbuje Saba, gdyż jego zabiłby z pewnością. Ale z czasem może się i oni poprzyjaźnią.\\r\\n\\r\\nDalsze zachwyty nad słoniem przerwał im Kali, który przewidując, że będzie musiał co dzień pracować na wyżywienie olbrzyma, zbliżył się do Stasia z zachęcającym uśmiechem i rzekł:\\r\\n\\r\\n— Pan wielki zabić słonia, a Kali go jeść zamiast zbierać trawę i gałęzie.\\r\\n\\r\\nLecz „pan wielki” był już o sto mil od chęci zabicia słonia, a że przy tym był z natury niezmiernie żywy, odpowiedział na poczekaniu:\\r\\n\\r\\n— Jesteś osioł.\\r\\n\\r\\nNa nieszczęście zapomniał, jak jest osioł w języku ki-swahili, i powiedział po angielsku donkey. Kali zaś nie rozumiejąc po angielsku poczytał widocznie ten wyraz za jakiś komplement czy jakąś pochwalę dla siebie, gdyż w chwilę później dzieci usłyszały, jak zwróciwszy się do Mei mówił chełpliwie:\\r\\n\\r\\n— Mea mieć czarną skórę i czarny mózg, a Kali jest donkey.\\r\\n\\r\\nPo czym dodał z dumą:\\r\\n\\r\\n— Sam pan wielki powiedział, że Kali jest donkey.\\r\\n\\r\\nTymczasem Staś przekazawszy obojgu, by pilnowali jak oka w głowie panienki i w razie jakiegokolwiek wypadku przywołali go natychmiast, wziął strzelbę i poszedł do owej oderwanej skały, która zamykała wąwóz. Przybywszy na miejsce obejrzał ją uważnie, zbadał wszystkie jej pęknięcia, wsunął pręt w szparę, którą znalazł w dolnej części głazu, zmierzył starannie jej głębokość, następnie wrócił wolnym krokiem do obozowiska i otworzywszy puszkę z nabojami począł je liczyć.\\r\\n\\r\\nZaledwie doliczył jednak do trzystu, gdy z baobabu rosnącego o pięćdziesiąt kroków od namiotu rozległ się głos Mei:\\r\\n\\r\\n— Panie, panie!\\r\\n\\r\\nStaś zbliżył się do olbrzymiego drzewa, którego pień, wypróchniały przy ziemi, wyglądał jak wieża, i zapytał:\\r\\n\\r\\n— Czego chcesz?\\r\\n\\r\\n— Niedaleko widać dużo zebr, a dalej pasą się antylopy.\\r\\n\\r\\n— Dobrze. Wezmę strzelbę i pójdę, bo trzeba będzie nawędzić mięsa. Ale po coś ty wlazła na drzewo i co tam robisz?\\r\\n\\r\\nDziewczyna odpowiedziała na to swoim smutnym, śpiewnym głosem:\\r\\n\\r\\n— Mea zobaczyła gniazdo szarych papug i chciała przynieść młodej panience, ale gniazdo jest puste, więc Mea nie dostanie paciorków na szyję.\\r\\n\\r\\n— Dostaniesz za to, że kochasz panienkę.\\r\\n\\r\\nMłoda Murzynka zlazła co prędzej po chropowatej korze i z oczyma błyszczącymi radością jęła powtarzać:\\r\\n\\r\\n— O tak! tak! Mea kocha ją bardzo — i paciorki także!\\r\\n\\r\\nStaś pogłaskał ją łaskawie po głowie, po czym wziął strzelbę, zamknął pudło z nabojami i udał się w stronę, w której pasły się zebry. Po upływie pół godziny odgłos strzału doszedł do obozowiska, a po godzinie mały myśliwy wrócił z dobrą nowiną, że zabił młodą zebrę i że okolica pełna jest zwierzyny, widział bowiem z wyniosłości prócz zebr i liczne stada antylop-arielów oraz gromadkę waterbucków, to jest kozłów wodnych, pasących się w pobliżu rzeki.\\r\\n\\r\\nNastępnie kazał Kalemu wziąć konia i wyprawił go po zabitą sztukę, sam zaś począł oglądać starannie olbrzymi pień baobabu, obchodzić go naokoło i stukać kolbą w chropowatą korę.\\r\\n\\r\\n— Co robisz? — zapytała Nel.\\r\\n\\r\\nOn zaś odrzekł:\\r\\n\\r\\n— Patrz, co za ogrom. Piętnastu ludzi wziąwszy się za ręce nie objęłoby tego drzewa, które pamięta może czasy faraonów. Ale pień w dolnej części jest spróchniały i pusty. „Widzisz ten otwór, przez który łatwo się dostać do środka. Można by tam urządzić jakby wielką izbę, w której wszyscy moglibyśmy zamieszkać. Przyszło mi to do głowy, gdym zobaczył Meę między gałęziami, a potem podchodząc zebry ciągle już o tym myślałem.\\r\\n\\r\\n— Ale my mamy przecie uciekać do Abisynii.\\r\\n\\r\\n— Tak. Trzeba jednak wypocząć i mówiłem ci wczoraj, że postanowiłem zostać tu tydzień lub nawet dwa. Ty nie chcesz opuszczać swego słonia, a ja się boję dla ciebie pory dżdżystej, która już się rozpoczęła i w czasie której febra jest pewna. Dziś jest pogoda, widzisz jednak, że chmury gromadzą się coraz gęstsze — i kto wie, czy deszcz nie lunie jeszcze przed wieczorem. Namiot nie osłania cię dostatecznie, a w baobabie, jeśli nie jest spróchniały aż do wierzchołka pnia, możemy sobie żartować z największej ulewy. Byłoby też w nim i bezpieczniej niż w namiocie, gdyby się bowiem założyło cierniem każdego wieczoru i ten otwór, i okienka, które byśmy porobili dla światła, to mogłoby sobie ryczeć naokół drzewa tyle lwów, ile by chciało. Pora dżdżysta wiosenna nie trwa dłużej niż miesiąc i coraz bardziej myślę, że trzeba nam ją przeczekać. A jeśli tak, to lepiej tu niż gdzie indziej i lepiej w tym olbrzymim drzewie niż pod namiotem.\\r\\n\\r\\nNel zgadzała się zawsze na wszystko, czego chciał Staś, więc zgodziła się i teraz, tym bardziej że myśl pozostania przy słoniu i zamieszkania w baobabie podobała jej się nadzwyczajnie. Zaczęła też zaraz obmyślać, jak sobie urządzą pokoje, jak je umeblują i jak będą się wzajem zapraszali na five o'clocki i na obiady. W końcu rozbawili się oboje — i Nel chciała zaraz rozejrzeć się w nowym mieszkaniu, ale Staś, który z każdym dniem nabierał więcej doświadczenia i przezorności, powstrzymał ją od zbyt nagłej gospodarki.\\r\\n\\r\\n— Zanim sami tam zamieszkamy — rzekł — trzeba wyprosić poprzednich mieszkańców, jeśli się tam jacy znajdują.\\r\\n\\r\\nTo rzekłszy kazał Mei wrzucić kilka zapalonych i mocno dymiących, bo świeżych, gałęzi do wnętrza baobabu.\\r\\n\\r\\nJakoż pokazało się, że dobrze uczynił, gdyż olbrzymie drzewo było zamieszkane, i to przez takich gospodarzy, na których gościnność nie można było liczyć.\\r\\n\\r\\n\\r\\n\\r\\nROZDZIAŁ XXVII\\r\\n\\r\\nOtworów było w drzewie dwa: jeden obszerny, na pół metra od ziemi, drugi mniejszy, na wysokości mniej więcej pierwszego piętra w domach miejskich. Zaledwie Mea wrzuciła do niższego zapalone dymiące gałęzie, natychmiast z wyższego poczęły wylatywać wielkie nietoperze i, oślepione blaskiem słońca, latały, piszcząc, jak błędne wokół drzewa. Lecz po chwili z dolnego wysunął się jak błyskawica prawdziwy gospodarz, to jest olbrzymi boa, który trawił widocznie w półśnie resztki ostatniej uczty i dopiero, gdy dym zakręcił mu w nozdrzach, zbudził się i pomyślał o ratunku. Na widok żelaznego cielska, które na kształt potwornej sprężyny wyskoczyło z dymiącej w drzewie czeluści, Staś porwał na ręce Nel i począł z nią uciekać w stronę otwartej dżungli. Ale płaz, sam przerażony, nie myślał ich ścigać, natomiast wijąc się wśród trawy i rozłożonych pakunków umykał z niesłychaną szybkością w stronę wąwozu, chcąc skryć się wśród skalnych załamów i rozpadlin. Dzieci ochłonęły. Staś postawił na ziemi Nel i skoczył po strzelbę, a następnie za wężem w kierunku wąwozu, a Nel pobiegła w jego ślady. Lecz po kilkunastu krokach tak nadzwyczajny widok uderzył ich oczy, że stanęli oboje jak wryci. Oto wysoko nad wąwozem ukazało się na jedno mgnienie oka ciało węża i zakreśliwszy zygzak w powietrzu spadło znów w dół. Po chwili ukazało się po raz drugi i znów spadło. Dzieci dobiegłszy do krawędzi ujrzały ze zdumieniem, że to nowy ich przyjaciel, słoń, zabawiał się w ten sposób z wężem i wyprawiwszy go naprzód w podwójną podróż napowietrzną, obecnie rozdeptywał dokładnie jego głowę swą olbrzymią, podobną do kłody nogą. Skończywszy tę operację podniósł znów trąbą drgające jeszcze ciało, jednakże tym razem nie rzucił go w górę, ale wprost do wodospadu. Po czym kiwając się w obie strony i wachlując się uszami jął spoglądać bystro na Nel, a w końcu wyciągnął ku niej trąbę, jakby dopominając się o nagrodę za swój zarazem bohaterski i wielce roztropny uczynek.\\r\\n\\r\\nA Nel pobiegła natychmiast do namiotu i wróciwszy z podołkiem pełnym dzikich fig poczęła mu rzucać po kilka na raz, on zaś wyszukiwał je w trawie starannie i wkładał jedną za drugą do paszczy. Te, które wpadały w głębsze szczeliny wydmuchiwał przy tym z taką siłą, że razem z figami wylatywały w górę kamienie wielkości pięści ludzkiej. Dzieci przyjmowały oklaskami i śmiechem te popisy. Nel wracała kilkakrotnie po nowe zapasy nie przestając twierdzić za każdą figą, że on jest już zupełnie oswojony i że mogłaby choćby w tej chwili zejść do niego.\\r\\n\\r\\n— Widzisz, Stasiu — oto będziemy mieli obrońcę!… Bo on się nie boi nikogo w pustyni: ani lwa, ani węża, ani krokodyla. I jest bardzo dobry, i kocha nas z pewnością.\\r\\n\\r\\n— Jeśli się oswoi — rzekł Staś — i jeśli będę mógł zostawiać cię pod jego opieką, to rzeczywiście z całym spokojem będę chodził na polowanie, bo lepszego obrońcy nie mógłbym ci w całej Afryce znaleźć.\\r\\n\\r\\nPo chwili zaś dodał:\\r\\n\\r\\n— Tutejsze słonie są dziksze, ale czytałem, że na przykład azjatyckie mają dziwną słabość do dzieci. Nigdy nie było w Indiach wypadku, żeby słoń dziecko ukrzywdził, i jeśli wpadnie we wściekłość, co się czasem zdarza, to kornacy miejscowi wysyłają dla uspokojenia go dzieci.\\r\\n\\r\\n— A widzisz, a widzisz!\\r\\n\\r\\n— W każdym razie dobrześ postąpiła, żeś nie dała mi go zabić.\\r\\n\\r\\nNa to źrenice Nel zapłonęły z radości jak dwa zielonawe ogniki. Wspiąwszy się na paluszki położyła Stasiowi na ramionach obie ręce i przechyliwszy w tył główkę, pytała patrząc mu w oczy:\\r\\n\\r\\n— Postąpiłam, jakbym miała ile lat? powiedz! Jakbym miała ile?\\r\\n\\r\\nA on odrzekł:\\r\\n\\r\\n— Najmniej siedemdziesiąt.\\r\\n\\r\\n— Ty sobie zawsze żartujesz.\\r\\n\\r\\n— Gniewaj się, gniewaj! a kto uwolni słonia?\\r\\n\\r\\nUsłyszawszy to Nel poczęła się zaraz łasić jak mała kotka.\\r\\n\\r\\n— Ty — i będę cię za to bardzo kochała, i on także.\\r\\n\\r\\n— Ja myślę o tym — rzekł Staś — ale to będzie trudna robota i nie zrobię jej zaraz, tylko dopiero wówczas, gdy będziemy mieli wyruszyć w dalszą drogę.\\r\\n\\r\\n— Dlaczego?\\r\\n\\r\\n— Dlatego, że gdybym go uwolnił, nim się zupełnie oswoi i do nas przywiąże, to by sobie zaraz poszedł.\\r\\n\\r\\n— O, on ode mnie nie odejdzie.\\r\\n\\r\\n— Ty myślisz, że on to już tak jak ja! — odparł z pewną niecierpliwością Staś.\\r\\n\\r\\nDalszą rozmowę powstrzymało przybycie Kalego, który przyniósł zabitą zebrę i jej młode, zagryzione przez Sabę. Było to szczęście dla brytana, że pobiegłszy za Kalim nie był przy rozprawie z pytonem, byłby bowiem pogonił za nim i doścignąwszy go zginął w jego morderczych skrętach, zanim Staś zdołałby mu przyjść na ratunek. Za zagryzienie źrebięcia zebry dostał jednak za uszy od Nel, czego nie wziął zresztą zbyt do serca, gdyż nie schował nawet wywieszonego ozora, z którym przyleciał z polowania.\\r\\n\\r\\nStaś oznajmił tymczasem Kalemu, że zamierza urządzić mieszkanie w drzewie, i opowiedział mu, co zaszło w czasie wykurzania pnia dymem oraz jak słoń poradził sobie z wężem. Myśl zamieszkania w baobabie, który mógł dać ochronę nie tylko przed deszczem, ale i przed dzikimi zwierzętami, podobała się Murzynowi bardzo, natomiast postępek słonia nie zyskał wcale jego uznania.\\r\\n\\r\\n— Słoń jest głupi — rzekł — więc rzucił niokę (węża) do grzmiącej wody, ale Kali wie, że nioka jest dobra, więc jej za grzmiącą wodą poszuka i upiecze, gdyż Kali jest mądry i donkey.\\r\\n\\r\\n— Donkey jesteś, zgoda! — odpowiedział Staś — ale przecie nie będziesz jadł węża?\\r\\n\\r\\n— Nioka dobra — powtórzył Kali.\\r\\n\\r\\nI ukazując na zabitą zebrę dodał:\\r\\n\\r\\n— Lepsza niż ta nyama.\\r\\n\\r\\nPo czym obaj udali się do baobabu i zajęli się urządzaniem mieszkania. Kali wyszukał nad rzeką płaski kamień wielkości dużego sita i wstawiwszy go w pień nasypał nań rozżarzonych węgli, a następnie dosypywał coraz nowych, uważając tylko, by próchno wewnątrz pnia nie zajęło się i nie wywołało pożaru całego drzewa. Mówił, że czyni to dlatego, żeby „nic nie ukąsić pana wielkiego i bibi”. Jakoż okazało się, że nie była to ostrożność zbyteczna, gdyż jak tylko czad wypełnił wnętrze drzewa i rozszedł się nawet na zewnątrz, z rozpadlin kory poczęły wypełzywać najrozmaitsze istoty: chrząszcze czarnej i wiśniowej barwy, wielkie jak śliwki włochate pająki, liszki pokryte jakby kolcami, na palec grube — i wstrętne, a zarazem jadowite skolopendry, których ukąszenie może nawet śmierć wywołać. A wobec tego, co się działo na zewnętrznej stronie pnia, łatwo się było domyślić, ile podobnych stworzeń musiało wyginąć od węglowego czadu wewnątrz. Te, które z kory i z niższych gałęzi spadały w trawę, Kali rozgniatał niemiłosiernie kamieniami, spoglądając przy tym wciąż na górną i na dolną dziuplę, jakby się obawiał, że lada chwila wyjrzy z której z nich jeszcze coś nowego.\\r\\n\\r\\n— Czego tak patrzysz? — zapytał Staś — czy myślisz, że drugi wąż może się ukrywać w drzewie?\\r\\n\\r\\n— Nie, Kali bać się Mzimu.\\r\\n\\r\\n— Cóż to jest Mzimu?\\r\\n\\r\\n— Zły duch.\\r\\n\\r\\n— Widziałeś kiedy w życiu Mzimu?\\r\\n\\r\\n— Nie, ale Kali słyszał okropny hałas, który Mzimu robi w chatach czarowników.\\r\\n\\r\\n— To jednak wasi czarownicy się go nie boją?\\r\\n\\r\\n— Czarownicy umieją go zakląć, a potem chodzą po chatach i mówią, że Mzimu się gniewa, więc Murzyni znoszą im banany, miód, pombe, jaja i mięso, aby przebłagać Mzimu.\\r\\n\\r\\nStaś ruszył ramionami.\\r\\n\\r\\n— Widać dobrze być u was czarownikiem. Ale to może ten wąż był Mzimu?\\r\\n\\r\\nKali potrząsnął głową:\\r\\n\\r\\n— W takim razie nie słoń by zabić Mzimu, ale Mzimu zabić słonia. Mzimu jest śmierć…\\r\\n\\r\\nJakiś dziwny łoskot i szum wewnątrz drzewa przerwały mu nagle opowiadanie. Z dolnej dziupli buchnęła dziwna, ruda kurzawa, po czym rozległ się powtórnie jeszcze silniejszy niż poprzednio łoskot.\\r\\n\\r\\nKali rzucił się w mgnieniu oka twarzą na ziemię i począł krzyczeć przeraźliwie:\\r\\n\\r\\n— Aka! Mzimu! Aka! aka! aka!\\r\\n\\r\\nStaś w pierwszej chwili cofnął się także, ale niebawem odzyskał zimną krew i gdy Nel z Meą nadbiegły, począł im tłumaczyć, co się stać mogło.\\r\\n\\r\\n— Prawdopodobnie — mówił — całe zwały próchna wewnątrz pnia rozszerzając się od gorąca runęły wreszcie na dół i zasypały węgle. A on myśli, że to Mzimu. Niech jednak Mea chlustnie kilka razy wodą w otwór, jeśli bowiem węgle z braku powietrza nie zgasły i próchno się od nich zatli, to drzewo może spłonąć.\\r\\n\\r\\nPo czym widząc, że Kali wciąż leży i nie przestaje powtarzać z przerażeniem: „aka! aka!”, wziął tę strzelbę, z której strzelał zwykle do pentarek, wypalił w otwór i rzekł trącając chłopca kolbą:\\r\\n\\r\\n— Twój Mzimu zabity. Nie bój się!\\r\\n\\r\\nA Kali podniósł się, ale pozostał na klęczkach.\\r\\n\\r\\n— O, pan wielki! wielki!… Pan nie bać się nawet Mzimu?\\r\\n\\r\\n— Aka! aka! — zawołał przedrzeźniając Murzyna Staś.\\r\\n\\r\\nI począł się śmiać.\\r\\n\\r\\nKali uspokoił się po pewnym czasie zupełnie i gdy zasiadł do przygotowanego przez Meę jedzenia, pokazało się, że chwilowy przestrach nie odebrał mu wcale apetytu, albowiem prócz porcji wędzonego mięsa spożył jeszcze na surowo wątrobę źrebięcia zebry nie licząc dzikich fig, których dostarczył w obfitości rosnący w pobliżu sykomor. Następnie obaj ze Stasiem wrócili do drzewa, przy którym dużo jeszcze było roboty. Wyrzucanie próchna, węgli, poprażonych całych setek chrząszczy i wielkich stonóg oraz kilkunastu upieczonych nietoperzy zajęło im przeszło dwie godziny czasu. Stasia dziwiło to nawet, że nietoperze mogły mieszkać w bezpośrednim sąsiedztwie z wężem, domyślił się jednak, że olbrzymi pyton albo pogardzał tak drobną zwierzyną, albo nie mogąc się we wnętrzu pnia koło niczego owinąć nie umiał się do nich dostać. Żar węgli wywoławszy upadek pokładów próchna oczyścił to wnętrze znakomicie — i widok jego napełnił teraz Stasia radością, albowiem było ono tak obszerne jak duży pokój i mogło dać schronienie nie czworgu ale dziesięciu ludziom. Dolny otwór stanowił drzwi, górny okno, dzięki któremu w olbrzymim pniu nie było ani ciemno, ani duszno. Staś umyślił podzielić całość za pomocą płócien namiotu na dwie izby, z których jedną przeznaczał dla Nel i Mei, drugą dla siebie, Kalego i Saby. Drzewo nie było spróchniałe aż do wierzchu pnia, deszcz więc nie mógł przeciekać do środka i aby się zupełnie od niego zabezpieczyć, dość było podnieść i podeprzeć nad obu otworami korę w taki sposób, aby tworzyła dwa okapy. Spód wnętrza postanowili wysypać wyprażonym przez słońce piaskiem znad rzeki i powierzchnię jego wymościć suchymi mchami.\\r\\n\\r\\nRobota była istotnie ciężka, a szczególnie dla Kalego, musiał on bowiem obok tego wędzić mięso, poić konie i myśleć o żywności dla słonia, który trąbił o nią ustawicznie. Ale młody Murzyn zabrał się do urządzenia nowej siedziby z wielką ochotą, a nawet i z zapałem, którego przyczynę wyłuszczył Stasiowi jeszcze tego samego dnia w następujący sposób:\\r\\n\\r\\n— Gdy pan wielki i bibi — mówił biorąc się pod boki — zamieszkają w drzewie, Kali nie będzie potrzebował budować na noc wielkiej zeriby i będzie mógł próżnować co wieczór.\\r\\n\\r\\n— To lubisz próżnować? — zapytał Staś.\\r\\n\\r\\n— Kali jest mężczyzną, więc Kali lubi próżnować, gdyż pracować powinny tylko kobiety.\\r\\n\\r\\n— A widzisz jednak, że ja pracuję dla bibi.\\r\\n\\r\\n— Ale za to, gdy bibi dorośnie, będzie musiała pracować na pana wielkiego, a jeśli nie zechce, to pan wielki pewno ją bić.\\r\\n\\r\\nLecz Staś na samą myśl o biciu bibi skoczył jak oparzony i krzyknął z gniewem:\\r\\n\\r\\n— Głupcze, czy ty wiesz, kto jest bibi?\\r\\n\\r\\n— Nie wiem — odpowiedział z przestrachem czarny chłopak.\\r\\n\\r\\n— Bibi to jest… to jest… dobre… Mzimu!\\r\\n\\r\\nA Kali aż przysiadł.\\r\\n\\r\\nI po skończonej robocie zbliżył się nieśmiało do Nel, po czym padł przed nią na twarz i jął powtarzać wprawdzie nie przerażonym, ale błagalnym głosem:\\r\\n\\r\\n— Aka! aka! aka!…\\r\\n\\r\\nZaś „dobre Mzimu” wytrzeszczyło na niego swoje śliczne, koloru morskiej wody oczy, nie rozumiejąc wcale, co się stało i o co Kalemu chodzi.\\r\\n\\r\\n\\r\\n\\r\\nROZDZIAŁ XXVIII\\r\\n\\r\\nNowa siedziba, którą Staś nazwał „Krakowem”, została urządzona w przeciągu trzech dni. Ale przedtem złożono w „męskim pokoju” główne pakunki — i w chwilach wielkiej ulewy młoda czwórka znajdowała w olbrzymim pniu jeszcze przed wykończeniem mieszkania doskonałe schronienie. Pora dżdżysta rozpoczęła się na dobre, ale nie były to nasze długie, jesienne deszcze, w czasie których niebo zawleka się ciemnymi chmurami i nudna, uciążliwa słota trwa przez całe tygodnie. Tu kilkanaście razy na dzień wiatr przepędzał po niebie wzdęte obłoki, które zlewały ziemię obficie, po czym znów rozbłyskiwało słońce, jasne, jakby świeżo wykąpane i zalewało złotym światłem skały, rzekę, drzewa i całą dżunglę. Trawy rosły prawie w oczach. Drzewa pokrywały się obfitszym liściem i nim stary owoc opadł, tworzyły się zawiązki na nowy. Powietrze, z powodu zawieszonych w nim igiełek wody, uczyniło się tak przeźroczyste, że nawet odległe przedmioty stawały się zupełnie wyraźne i wzrok sięgał w niezmiernie daleką przestrzeń. Na niebie rozwieszały się cudne, siedmiobarwne tęcze, a wodospad był prawie ciągle w nie ubrany. Krótko trwające ranne i wieczorne zorze grały tysiącami tak świetnych blasków, że nawet i w Pustyni Libijskiej dzieci nie widziały nic podobnego. Najniższe, bliskie ziemi obłoki barwiły się wiśniowo, górne, lepiej oświecone, rozlewały się na kształt jezior z purpury i złota, a drobne, wełniste chmurki mieniły się jak rubiny, ametysty i opale. Nocami, między jedną falą dżdżu a drugą, księżyc zmieniał w brylanty krople rosy wiszące na liściach mimoz i akacyj, a światło zodiakalne świeciło w odświeżonym powietrzu jaśniej niż w innych porach roku.\\r\\n\\r\\nZ rozlewów, które czyniła rzeka poniżej wodospadu, dochodziło niespokojne rechotanie żab i melancholijne kumkanie ropuch, a podobne do wielkich błędnych gwiazd latarniki przelatywały z brzegu na brzeg między kępami bambusów i arumów.\\r\\n\\r\\nLecz gdy chmury pokrywały chwilami gwiaździste niebo i deszcz poczynał padać, czyniło się bardzo ciemno, a we wnętrzu baobabu tak czarno jak w piwnicy. Chcąc temu zaradzić Staś kazał natopić Mei tłuszczu z zabitych zwierząt i urządził z blaszanki lampę, którą zawiesił pod górnym otworem, zwanym przez dzieci oknem. Światło bijące z tego okna, widne z daleka wśród ciemności, odpędzało dzikie zwierzęta, ale natomiast przyciągało nietoperze, a nawet i ptaki, tak że w końcu Kali musiał urządzić w otworze rodzaj zasłony z cierni, podobnej do tej, którą zamykał na noc otwór dolny.\\r\\n\\r\\nJednakże w dzień, w chwilach pogody, dzieci opuszczały „Kraków” i krążyły po całym cyplu. Staś wyprawiał się na antylopy-ariele i na strusie, których liczne stada pojawiły się w dole rzeki, a Nel chodziła do swego słonia, który z początku trąbił tylko o żywność, a potem zaczął trąbić i wówczas, gdy mu się nudziło bez małej przyjaciółki. Witał też ją zawsze z wyraźną radością i nastawiał natychmiast swoje olbrzymie uszy, jak tylko usłyszał z daleka jej głos lub kroki.\\r\\n\\r\\nPewnego razu, gdy Staś poszedł na polowanie, a Kali łowił ryby za wodospadem, Nel postanowiła pójść do skały zamykającej wąwóz, aby zobaczyć, jak też Staś z nią sobie poradzi i czy już czego nie dokonał. Zajęta obiadem Mea nie zauważyła jej odejścia, dziewczynka zaś zbierając po drodze kwiatki osobliwej begonii, rosnącej obficie wśród zrębów skalnych zbliżyła się do pochyłości, którą wyjechali niegdyś z wąwozu i zeszedłszy na dół znalazła się przy skale. Wielki głaz, oderwany od rodzimej ściany, zamykał gardziel wąwozu jak i poprzednio. Nel jednak zauważyła, że między nim a ścianą jest przejście tak szerokie, że nawet dorosły człowiek mógłby się nim przecisnąć. Przez chwilę zawahała się, po czym przeszła i znalazła się po drugiej stronie. Ale był tam zakręt, który trzeba było minąć, by dojść do szerokiego ujścia zamkniętego wodospadem. Nel poczęła rozmyślać: „Pójdę jeszcze tylko trochę dalej, wyjrzę zza skały, raz spojrzę na słonia, który mnie wcale nie zobaczy, i wrócę.” Tak rozmyślając posuwała się krok za krokiem coraz dalej, aż wreszcie doszła do miejsca, w którym wąwóz rozszerzał się nagle w małą dolinkę, i zobaczyła słonia. Stał odwrócony tyłem do niej, z trąbą zanurzoną w wodospadzie, i pił. To ją ośmieliło, więc przytuliwszy się do ściany skalnej postąpiła jeszcze kilka kroków — i jeszcze kilka — a wtem olbrzymi zwierz chcąc polać sobie boki odwrócił głowę, zobaczył dziewczynkę i zobaczywszy ruszył natychmiast ku niej.\\r\\n\\r\\nNel zlękła się bardzo, ale ponieważ nie było już czasu cofnąć się, więc przycisnąwszy kolanko do kolanka dygnęła słoniowi, jak umiała najładniej, po czym wyciągnęła rączkę z begoniami i ozwała się trochę drżącym głosikiem:\\r\\n\\r\\n— Dzień dobry, kochany słoniu! Ja wiem, że nie zrobisz mi nic złego, więc przyszłam, żeby ci powiedzieć dzień dobry… i mam tylko te kwiatki…\\r\\n\\r\\nA kolos zbliżył się, wyciągnął trąbę, wyjął z paluszków Nel wiązkę begonii, lecz włożywszy ją do paszczy wypuścił zaraz na ziemię, gdyż widocznie nie smakowały mu ani włochate liście, ani kwiaty. Nel ujrzała teraz nad sobą trąbę na kształt ogromnego czarnego węża, który wyciągał się i przeginał: dotknął jej jednej rączki i drugiej, potem obu ramion i na koniec opadłszy w dół począł się chwiać łagodnie na obie strony.\\r\\n\\r\\n— Wiedziałam, że mi nie zrobisz nic złego — powtórzyła dziewczynka, choć strach nie opuszczał jej jeszcze.\\r\\n\\r\\nSłoń zaś cofnął w tył swoje bajeczne uszy, zwijając i rozwijając na przemian trąbę i gulgocąc radośnie, tak jak gulgotał zawsze, gdy dziewczynka zbliżała się do krawędzi wąwozu.\\r\\n\\r\\nI jak niegdyś Staś ze lwem, tak teraz tych dwoje stało naprzeciw siebie — on ogrom, podobny do domu lub skały — i ona, drobna kruszynka, którą mógł zgnieść jednym ruchem, nawet nie ze złości, ale przez nieuwagę.\\r\\n\\r\\nLecz dobry i roztropny zwierz nie czynił żadnych, ani gniewnych, ani nieuważnych ruchów i widocznie rad był i uszczęśliwiony z przybycia małego gościa.\\r\\n\\r\\nNel ośmieliła się stopniowo, a wreszcie wzniosła oczy w górę i patrząc tak, jakby patrzyła na wysoki dach, zapytała wysuwając nieśmiało rączkę:\\r\\n\\r\\n— Czy można cię pogłaskać po trąbie?\\r\\n\\r\\nSłoń nie umiał wprawdzie po angielsku, ale z ruchu jej ręki zmiarkował od razu, o co idzie, i podsunął pod jej dłoń koniec swego długiego na dwa metry nosa.\\r\\n\\r\\nNel jęła głaskać trąbę, z początku jedną ręką i ostrożnie, potem dwiema, a wreszcie objęła ją obu ramionkami i przytuliła do niej z całą dziecinną ufnością.\\r\\n\\r\\nSłoń przestępował z nogi na nogę i wciąż gulgotał z radości.\\r\\n\\r\\nPo chwili zaś obwinął trąbą drobne ciało dziewczynki i podniósłszy je w górę począł kołysać ją lekko w prawo i w lewo.\\r\\n\\r\\n— Jeszcze! jeszcze! — wołała rozbawiona Nel.\\r\\n\\r\\nI zabawa trwała dość długo, a następnie ośmielona już zupełnie dziewczynka wymyśliła sobie inną. Oto znalazłszy się na ziemi próbowała wspinać się po przedniej nodze słonia jak po drzewie albo chowając się pod niego pytała go, czy ją znajdzie. Ale przy tych figlach spostrzegła jedną rzecz, a mianowicie, że w przednich, a zwłaszcza w tylnych nogach słonia tkwią liczne kolce, od których potężne zwierzę nie umiało się uwolnić, raz dlatego, że do tylnych nóg nie mogło dosięgnąć swobodnie trąbą, a po wtóre, że obawiało się widocznie zranić się w palec, którym trąba jest zakończona i bez którego straciłaby całą swą zręczność i sprawność. Nel nie wiedziała o tym zupełnie, że takie kolce w nogach są prawdziwą plagą dla słoni w Indiach, a jeszcze bardziej w dżunglach afrykańskich, składających się przeważnie z roślin kolczastych. Ponieważ jednak zrobiło jej się żal poczciwego olbrzyma, więc bez namysłu siadłszy w kucki przy jego nodze poczęła wyjmować delikatnie naprzód większe, a potem mniejsze zadziory, nie przestając przy tym szczebiotać i zapewniać słonia, że nie pozostawi ani jednej. On zrozumiał wybornie, o co chodzi — i zginając nogi w kolanie pokazywał tym sposobem, że i w podeszwach między kopytami pokrywającymi palce tkwią także kolce, które przyczyniają mu jeszcze większych dolegliwości.\\r\\n\\r\\nAle tymczasem nadszedł z polowania Staś i począł zaraz wypytywać Meę, gdzie jest panienka. Otrzymawszy odpowiedź, że zapewne jest w drzewie, już miał zajrzeć do wnętrza baobabu, gdy wtem wydało mu się, że słyszy jej głos w głębi wąwozu. Nie wierząc własnym uszom skoczył natychmiast do krawędzi i spojrzawszy w dół, zmartwiał. Dziewczynka siedziała przy nodze kolosa, a ów stał tak spokojnie, że gdyby nie ruch trąby i uszu, można by było pomyśleć, iż jest wykuty z kamienia.\\r\\n\\r\\n— Nel! — krzyknął Staś.\\r\\n\\r\\nA ona zajęta swoją robotą, odpowiedziała mu wesoło:\\r\\n\\r\\n— Zaraz, zaraz!\\r\\n\\r\\nNa to chłopak, który nie miał zwyczaju wahać się wobec niebezpieczeństwa, podniósł jedną ręką w górę strzelbę, drugą chwycił za obdartą z kory wyschłą łodygę lianu i objąwszy ją nogami, w mgnieniu oka zsunął się na dno wąwozu.\\r\\n\\r\\nSłoń poruszył niespokojnie uszami, ale w tej chwili Nel wstała i objąwszy trąbę zawołała pośpiesznie:\\r\\n\\r\\n— Nie bój się, słoniu, to Staś.\\r\\n\\r\\nStaś spostrzegł od razu, że nie ma dla niej żadnego niebezpieczeństwa, lecz nogi trzęsły się jeszcze pod nim, serce biło mu gwałtownie i nim ochłonął z wrażenia, począł mówić zdławionym, pełnym żalu i gniewu głosem:\\r\\n\\r\\n— Nel, Nel, jak ty mogłaś to zrobić?!…\\r\\n\\r\\nOna zaś poczęła się tłumaczyć, że nie zrobiła nic złego, bo słoń jest dobry i zupełnie już oswojony; że chciała tylko raz na niego spojrzeć i wrócić się, ale on ją zatrzymał i począł się z nią bawić, że ją huśtał bardzo ostrożnie i że jeśli Staś chce, to i jego pohuśta.\\r\\n\\r\\nTo mówiąc jedną rączką wzięła za koniec trąby i zbliżyła ją do Stasia, drugą zaś ręką machnęła kilkakrotnie w prawo i w lewo, mówiąc jednocześnie do słonia:\\r\\n\\r\\n— Pokołysz, słoniu, i Stasia.\\r\\n\\r\\nMądry zwierz znów odgadł z jej poruszeń, czego od niego chce — i Staś, chwycony za pasek przy spodenkach, w jednej chwili znalazł się w powietrzu. Było przy tym takie jakieś dziwne i zabawne przeciwieństwo między jego rozgniewaną jeszcze miną a tym bujaniem się nad ziemią, że małe Mzimu poczęło śmiać się do łez, klaskać w ręce i krzyczeć tak jak poprzednio:\\r\\n\\r\\n— Jeszcze, jeszcze!\\r\\n\\r\\nA ponieważ niepodobna jest zachować należytej powagi i prawić morałów wówczas, gdy człowiek wisi na końcu słoniowej trąby i mimowolnie wykonywa ruchy podobne do ruchów wahadła, więc chłopiec począł się w końcu śmiać także. Ale po pewnym czasie zmiarkowawszy, że ruchy trąby stają się wolniejsze i że słoń zamierza postawić go na ziemi, wpadł niespodziewanie na nowy pomysł: mianowicie, korzystając z chwili, w której znalazł się w pobliżu olbrzymiego ucha, chwycił za nie obu rękoma, wdrapał się po nim w mgnieniu oka na głowę i siadł słoniowi na karku.\\r\\n\\r\\n— Aha — zawołał z góry na Nel — niech zrozumie, że to on musi mnie słuchać.\\r\\n\\r\\nI ją klepać go dłonią po głowie, z miną władcy i pana.\\r\\n\\r\\n— Dobrze! — zawołała z dołu Nel — ale jak teraz zleziesz?\\r\\n\\r\\n— To mały kłopot — odpowiedział Staś.\\r\\n\\r\\nI przewiesiwszy nogi przez czoło słonia objął nimi trąbę i zsunął się po niej jak po drzewie.\\r\\n\\r\\n— Ot, jak zlezę!…\\r\\n\\r\\nPo czym oboje zajęli się wyjmowaniem resztek kolców z nóg słonia, który poddawał się temu z nadzwyczajną cierpliwością.\\r\\n\\r\\nTymczasem spadły pierwsze krople dżdżu, więc Staś postanowił odprowadzić natychmiast Nel do „Krakowa” — ale tu zaszła niespodziewana trudność. Słoń za nic nie chciał się z nią rozstać i za każdym razem, gdy próbowała się oddalić, zawracał ją trąbą i przyciągał ku sobie. Położenie stawało się ciężkie i wesoła zabawa wobec uporu zwierzęcia mogła się źle zakończyć. Chłopiec nie wiedział, co począć, gdyż deszcz padał coraz gęstszy i groziła ulewa. Oboje cofali się wprawdzie nieco ku wyjściu, ale bardzo nieznacznie, i słoń posuwał się za nimi.\\r\\n\\r\\nNa koniec Staś stanął między nim a Nel, utkwił w jego oczach ostre spojrzenie, jednocześnie zaś rzekł cichym głosem do Nel:\\r\\n\\r\\n— Nie uciekaj, ale cofaj się ciągle aż do wąskiego przejścia.\\r\\n\\r\\n— A ty, Stasiu? — zapytała dziewczynka.\\r\\n\\r\\n— Cofaj się — powtórzył z naciskiem — bo inaczej muszę zastrzelić słonia.\\r\\n\\r\\nDziewczynka pod wpływem tej groźby posłuchała rozkazu, tym bardziej że mając już nieograniczoną ufność w słoniu była pewna, że on w żadnym razie nie zrobi nic złego Stasiowi.\\r\\n\\r\\nChłopiec zaś stał o cztery kroki od olbrzyma nie spuszczając zeń oczu.\\r\\n\\r\\nUpłynęło w ten sposób kilka minut. Nastała chwila wprost groźna. Uszy słonia poruszyły się kilkakrotnie, małe oczki błysnęły jakoś dziwnie i trąba wzniosła się nagle do góry.\\r\\n\\r\\nStaś uczuł, że blednie.\\r\\n\\r\\n„Śmierć!” — pomyślał.\\r\\n\\r\\nAle kolos odwrócił się niespodzianie ku krawędzi parowu, na której widywał zwykle Nel, i począł trąbić tak żałośnie jak nigdy przedtem.\\r\\n\\r\\nA Staś poszedł spokojnie ku przejściu i za skałą znalazł Nel, która nie chciała wracać bez niego do drzewa.\\r\\n\\r\\nChłopak miał niepohamowaną ochotę powiedzieć jej: „Patrz, czegoś narobiła! o małom przez ciebie nie zginął.” Ale nie było czasu na wymówki, gdyż deszcz zmienił się w ulewę i trzeba było wracać jak najprędzej. Nel przemokła do nitki, choć Staś owinął ją we własne ubranie.\\r\\n\\r\\nWe wnętrzu drzewa kazał ją zaraz Murzynce przebrać — sam zaś odwiązał naprzód w męskim pokoju Sabę, którego poprzednio był przywiązał z obawy, aby pobiegłszy w jego ślady nie płoszył mu zwierzyny, następnie począł przepatrywać raz jeszcze wszelkie ubrania i pakunki, w nadziei, że może znajdzie jaką zapomnianą szczyptę chininy.\\r\\n\\r\\nAle nie znalazł nic. Tylko na dnie słoika, który dał mu misjonarz w Chartumie, kryło się we wgłębieniach trochę białego proszku, tak jednak mało, że starczyć go mogło zaledwie na pobielenie końca palca. Postanowił wszelako nalać do słoika ukropu i dać Nel do wypicia tę płukankę.\\r\\n\\r\\nPo czym, gdy ulewa przeszła i zaświeciło znów słońce, wyszedł z drzewa, aby popatrzyć na ryby, które przyniósł Kali. Murzyn złowił ich kilkanaście na wędki poczynione z cienkiego drutu. Po większej części były małe, ale znalazły się trzy na stopę długie, srebrno nakrapiane i zadziwiająco lekkie. Mea, która wychowana nad brzegami Nilu Niebieskiego znała się na rybach, mówiła, że są one dobre do jedzenia i że pod wieczór wyskakują bardzo wysoko nad wodę. Jakoż przy oprawianiu ich pokazało się, że są tak lekkie dlatego, iż wewnątrz mają ogromne powietrzne pęcherze. Staś wziął jedną z takich baniek, dochodzącą do wielkości dużego jabłka, i poniósł pokazać ją Nel.\\r\\n\\r\\n— Patrz — rzekł — to siedzi w rybach. Z kilkunastu takich pęcherzy można by zrobić szybę w naszym oknie.\\r\\n\\r\\nI pokazał górny otwór w drzewie.\\r\\n\\r\\nLecz pomyślawszy potem przez chwilę, dodał:\\r\\n\\r\\n— I jeszcze coś więcej.\\r\\n\\r\\n— Co takiego? — zapytała rozciekawiona Nel.\\r\\n\\r\\n— I latawce.\\r\\n\\r\\n— Takie, jakie puszczałeś w Port-Saidzie? O, dobrze! zrób!\\r\\n\\r\\n— Zrobię. Z pociętych, cieniutkich bambusów zbiję ramki, a tych błon użyję zamiast papieru. To będzie nawet lepsze od papieru, bo lżejsze — i deszcz tego nie rozmoczy. Taki latawiec pójdzie ogromnie w górę, a przy silnym wietrze zaleci Bóg wie dokąd…\\r\\n\\r\\nTu nagle uderzył się w czoło:\\r\\n\\r\\n— Mam jedną myśl.\\r\\n\\r\\n— Jaką?\\r\\n\\r\\n— Zobaczysz. Jak sobie to jeszcze lepiej wyobrażę, to ci powiem. Teraz ten słoń tak ryczy, że nie można się nawet rozmówić…\\r\\n\\r\\nIstotnie słoń z tęsknoty za Nel, a może za obojgiem dzieci, trąbił tak, aż cały wąwóz się trząsł razem z pobliskimi drzewami.\\r\\n\\r\\n— Trzeba mu się pokazać — rzekła Nel — to się uspokoi.\\r\\n\\r\\nI poszli do wąwozu. Ale Staś całkiem zajęty swą myślą począł półgłosem mówić:\\r\\n\\r\\n— „Nelly Rawlison i Stanisław Tarkowski z Port-Saidu, uciekłszy z Faszody od derwiszów, znajdują się…”\\r\\n\\r\\nI zatrzymawszy się zapytał:\\r\\n\\r\\n— Jak oznaczyć gdzie?…\\r\\n\\r\\n— Co, Stasiu?\\r\\n\\r\\n— Nic, nic. Już wiem: „Znajdują się o miesiąc drogi na wschód od Białego Nilu — i proszą o prędką pomoc…” Gdy wiatr będzie dął na północ albo na wschód, puszczę takich latawców dwadzieścia, pięćdziesiąt, sto, a ty, Nel, pomożesz mi je kleić.\\r\\n\\r\\n— Latawce?\\r\\n\\r\\n— Tak — i powiem ci tylko tyle, że mogą nam one oddać większą przysługę niż dziesięć słoni.\\r\\n\\r\\nTymczasem doszli do krawędzi. I dopieroż zaczęło się przestępywanie olbrzyma z nogi na nogę, kiwanie się, machanie uszami, gulgotanie i znów żałosne trąbienie, gdy Nel próbowała się choć na chwilę oddalić. W końcu dziewczynka poczęła tłumaczyć „kochanemu słoniowi”, że nie może ciągle przy nim przesiadywać, bo przecie musi spać, jeść, pracować i gospodarzyć w „Krakowie”. Ale on uspokoił się dopiero wówczas, gdy zepchnęła mu widełkami przygotowaną przez Kalego żywność — a i to wieczorem zaczął znów potrębywać.\\r\\n\\r\\nDzieci nazwały go tegoż wieczora: „King”, gdyż Nel zaręczała, że zanim dostał się do wąwozu, był niezawodnie królem wszystkich słoni w Afryce.\\r\\n\\r\\n\\r\\n\\r\\nROZDZIAŁ XXIX\\r\\n\\r\\nW ciągu kilku dni Nel spędzała wszystkie chwile, w których deszcz nie padał, u Kinga, który już nie sprzeciwiał się jej odejściu zrozumiawszy, że dziewczynka wraca po kilka razy dziennie. Kali, który w ogóle bał się słoni, patrzył na to z nadzwyczajnym zdumieniem, ale w końcu doszedł do przekonania, że potężne dobre Mzimu oczarowało olbrzyma, i począł go także odwiedzać. King zachowywał się względem niego jak również względem Mei życzliwie, ale tylko jedna Nel robiła z nim, co chciała, tak że po tygodniu ośmieliła się nawet przyprowadzić mu i Sabę. Dla Stasia była to wielka ulga, gdyż mógł z całym spokojem pozostawić Nel pod opieką, czyli jak się wyrażał: pod trąbą słonia — i chodzić bez żadnej obawy na polowanie, a nawet czasem zabierać ze sobą Kalego. Był też teraz pewien, że zacne zwierzę nie opuściłoby ich już w żadnym razie, i począł się namyślać, jak je z zamknięcia uwolnić.\\r\\n\\r\\nA właściwie mówiąc, sposób wynalazł on już dawno, ale wymagający takiej ofiary, że bił się z myślami, czy go użyć, a następnie odkładał to z dnia na dzień. Ponieważ nie miał z kim o tym pomówić, postanowił wtajemniczyć ostatecznie w swe zamiary Nel, chociaż uważał ją za dziecko.\\r\\n\\r\\n— Skałę można wysadzić prochem — rzekł — ale na to trzeba będzie popsuć mnóstwo ładunków, to jest powyciągać z nich kule, wysypać proch i zrobić z niego jeden wielki nabój. Taki nabój wcisnę w najgłębszą szparę, jaka się w środku znajdzie, następnie zatkam i podpalę. Wówczas skała rozpadnie się na kilka lub kilkanaście części i Kinga można będzie wyprowadzić.\\r\\n\\r\\n— Ale jeśli będzie wielki huk, to czy on się nie przelęknie?\\r\\n\\r\\n— To niech się przelęknie! — odpowiedział żywo Staś. — To mnie najmniej obchodzi. Z tobą doprawdy nie warto poważnie mówić.\\r\\n\\r\\nJednakże mówił dalej, a raczej myślał dalej głośno:\\r\\n\\r\\n— Ale jeżeli użyję za mało ładunków, to skała się nie rozpadnie i zmarnuję je na próżno; jeżeli w dostatecznej ilości, to nam ich niewiele zostanie. A gdyby ich zabrakło przed końcem drogi, wówczas grozi nam po prostu śmierć. Bo z czymże będę polował, czym cię bronił w razie jakiego napadu? Wiesz przecie dobrze, że gdyby nie ta strzelba i nie te naboje, to zginęlibyśmy od dawna albo z rąk Gebhra, albo z głodu. I szczęście to prawdziwe, że mamy konie, bo sami nie moglibyśmy unieść ani rzeczy, ani ładunków.\\r\\n\\r\\nNa to Nel podniosła palec do góry i ozwała się z wielką pewnością:\\r\\n\\r\\n— Jak ja Kingowi powiem, to King poniesie wszystko.\\r\\n\\r\\n— Jakież ładunki poniesie, jeśli ich mało co zostanie?\\r\\n\\r\\n— Będzie nas za to bronił…\\r\\n\\r\\n— Ale nie będzie przecie strzelał ze swej trąby do zwierzyny tak jak ja ze sztucera.\\r\\n\\r\\n— To możemy jeść figi i te duże dynie, co rosną na drzewach, a Kali nałapie zawsze ryb.\\r\\n\\r\\n— Póki zostaniemy nad rzeką. Porę dżdżystą trzeba tu przeczekać, gdyż te ciągłe ulewy napędziłyby ci z pewnością febry. Pamiętaj jednak, że potem ruszamy w dalszą drogę i możemy trafić na pustynię.\\r\\n\\r\\n— Taką jak Sahara? — zapytała z przestrachem Nel.\\r\\n\\r\\n— Nie, taką jednak, na której nie ma rzek ani drzew owocowych, a rosną niskie akacje i mimozy. Tam można żyć tylko z tego, co się upoluje. King znajdzie tam trawę, a ja antylopy, ale jeśli nie będę miał czym do nich strzelać, to King ich nie nałapie.\\r\\n\\r\\nI Staś miał rzeczywiście o co się troszczyć, gdyż obecnie, gdy słoń już się oswoił i poprzyjaźnił z nimi tak poczciwie, niepodobna było go porzucić i skazać na śmierć głodową; a uwolnić go, to znaczyło pozbawić się większej części amunicji i narazić samych siebie na nieuchronną zgubę.\\r\\n\\r\\nWięc Staś odkładał robotę z dnia na dzień, powtarzając sobie co wieczór w duszy:\\r\\n\\r\\n„Może jutro wynajdę jaki inny sposób.”\\r\\n\\r\\nA tymczasem do tej troski przyłączyły się inne. Naprzód Kalego straszliwie pokąsały w dole rzeki dzikie pszczoły, do których doprowadził go znany w Afryce niewielki szarozielony ptak, zwany pszczołowodem. Czarnemu chłopakowi nie chciało się przez lenistwo podkurzyć ich dostatecznie, wrócił więc z miodem, ale skłuty i spuchnięty tak, że w godzinę później stracił przytomność. Dobre Mzimu wyciągało z niego aż do wieczora, przy pomocy Mei, żądła a potem okładało go ziemią, którą Staś polewał wodą. Jednakże nad ranem zdawało się, że biedny Murzyn kona. Na szczęście starania i silny organizm przemogły niebezpieczeństwo — zdrowie jednak odzyskał dopiero po upływie dni dziesięciu.\\r\\n\\r\\nDruga przygoda spotkała konie. Staś, który podczas choroby Kalego musiał je pętać i prowadzić do wody, zauważył, że poczęły straszliwie chudnąć. Nie można było wytłumaczyć tego brakiem żywności, ponieważ wskutek deszczów trawa wybujała wysoko i wybornej paszy było w bród. A jednak konie wprost nikły. Po kilku dniach sierść na nich poszerszeniała, oczy im zgasły, a z nozdrzy płynął gęsty śluz. W końcu przestały jeść, a natomiast piły chciwie, jakby trawiła je gorączka. Gdy Kali przyszedł do zdrowia, były to już dwa kościotrupy. Ale on tylko spojrzał na nie i od razu zrozumiał, co się stało.\\r\\n\\r\\n— Tse-tse! — rzekł zwracając się do Stasia. — One muszą umrzeć.\\r\\n\\r\\nStaś zrozumiał także, albowiem jeszcze w Port-Saidzie słyszał wielokrotnie o musze afrykańskiej, zwanej tse-tse, która jest tak straszliwą plagą niektórych okolic, że tam, gdzie ona mieszka stale, Murzyni nie posiadają wcale bydła, a tam gdzie wskutek pomyślnych chwilowych warunków rozmnoży się niespodzianie, bydło ginie. Koń, wół lub osioł, ukłuty przez tse-tse, marnieje i zdycha w ciągu dni kilkunastu, czasem w ciągu dni kilku. Zwierzęta miejscowe rozumieją też niebezpieczeństwo, jakie im od niej zagraża, zdarza się bowiem, że całe stada wołów, gdy przy wodopoju usłyszą jej brzęczenie, wpadają w szaloną trwogę i rozbiegają się na wszystkie strony.\\r\\n\\r\\nStasiowe konie były pokąsane; konie te, a wraz z nimi osła, Kali nacierał teraz codziennie jakąś niesłychanie wonną, podobną z zapachu do cebuli, rośliną, którą w dżunglach wyszukał. Mówił, iż woń jej odpędza tse-tse, ale pomimo tego zaradczego środka konie chudły. Staś z trwogą myślał o tym, co będzie, jeżeli zwierzęta padną? Jak zabrać wówczas rzeczy, Nel, wojłoki, namiot, ładunki i naczynia? Było tego jednak tyle, że chyba jeden King potrafiłby to wszystko udźwignąć. Ale żeby uwolnić Kinga, potrzeba było poświęcić przynajmniej dwie trzecie naboi.\\r\\n\\r\\nCoraz większe troski zbierały się nad głową Stasia, na podobieństwo tych chmur, które nie przestawały poić dżungli dżdżem. A na koniec przyszła największa klęska, wobec której zmalały wszystkie inne: febra!\\r\\n\\r\\n\\r\\n\\r\\nROZDZIAŁ XXX\\r\\n\\r\\nPewnego dnia przy wieczerzy Nel podniósłszy do ust kawałek wędzonego mięsa odsunęła go nagle jakby ze wstrętem — i rzekła:\\r\\n\\r\\n— Nie mogę dziś jeść.\\r\\n\\r\\nStaś, który poprzednio dowiedział się od Kalego, gdzie są pszczoły, i podkurzał je teraz codziennie, by rabować im miód, był pewien, że mała zjadła w ciągu dnia za dużo miodu, i dlatego nie zwrócił uwagi na jej brak chęci do jedzenia. Lecz ona po chwili wstała i poczęła chodzić spiesznie wedle ogniska, zataczając coraz większe koła.\\r\\n\\r\\n— A nie oddalaj się zanadto — wołał na nią chłopiec — bo jeszcze cię co porwie.\\r\\n\\r\\nW rzeczywistości nie obawiał się jednak niczego, albowiem obecność słonia, którą dzikie zwierzęta czuły, i jego trąbienie, które dochodziło do ich czujnych uszu, trzymały je w przyzwoitej odległości. Zapewniało to bezpieczeństwo zarówno ludziom, jak i koniom, albowiem najstraszniejsi nawet w dżungli drapieżnicy, jak lew, pantera i lampart, wolą nie mieć do czynienia ze słoniem i nie zbliżać się zanadto do jego kłów i trąby.\\r\\n\\r\\nJednakże gdy dziewczynka nie przestawała krążyć coraz pospieszniej, Staś poszedł za nią i zapytał:\\r\\n\\r\\n— Hej, mała ćmo! czemu tak latasz koło ognia?\\r\\n\\r\\nPytał jeszcze wesoło, ale już się zaniepokoił, a niepokój jego wzrósł, gdy Nel odpowiedziała:\\r\\n\\r\\n— Nie wiem. Nie mogę usiedzieć na miejscu.\\r\\n\\r\\n— Co ci jest?\\r\\n\\r\\n— Tak mi jakoś nieswojo i tak dziwnie…\\r\\n\\r\\nA wtem oparła mu nagle główkę na piersiach i jakby przyznając się do winy, zawołała pokornym, przetkanym łzami głosem:\\r\\n\\r\\n— Stasiu, ja chyba jestem chora.\\r\\n\\r\\n— Nel!!\\r\\n\\r\\nPo czym położył jej dłoń na czole, które było suche i zarazem lodowate. Więc porwał ją na ręce i poniósł ku ognisku.\\r\\n\\r\\n— Zimno ci? — pytał po drodze.\\r\\n\\r\\n— I zimno, i gorąco, ale bardziej zimno…\\r\\n\\r\\nJakoż ząbki jej uderzały jedne o drugie, a ciałem wstrząsały ciągle dreszcze. Staś nie miał już najmniejszej wątpliwości, że dostała febry.\\r\\n\\r\\nKazał natychmiast Mei zaprowadzić ją do drzewa, rozebrać i położyć, a następnie okrył ją, czym mógł, widział był bowiem w Chartumie i Faszodzie, że ludzie chorzy na febrę okrywali się owczymi skórami, aby się zapocić. Postanowił przesiedzieć przy Nel całą noc i poić ją gorącą wodą z miodem. Ale ona z początku nie chciała pić. Przy świetle kaganka zawieszonego wewnątrz drzewa Staś dostrzegł jej błyszczące źrenice. Po chwili zaczęła się skarżyć na gorąco, a jednocześnie trzęsła się pod wojłokami i pod pledem. Ręce jej i czoło były wciąż zimne, ale gdyby Staś znał się choć cokolwiek na febrycznych przypadłościach, byłby poznał z jej nadzwyczaj niespokojnych ruchów, że musi mieć straszliwą gorączkę. Ze strachem zauważył, że gdy Mea wchodziła z gorącą wodą, dziewczynka patrzyła na nią jakby z pewnym zdziwieniem, a nawet z obawą, i zdawała się jej nie poznawać. Z nim jednak rozmawiała przytomnie. Mówiła mu, że nie może leżeć, i prosiła, żeby pozwolił jej wstać i biegać, to znów pytała, czy się nie gniewa na nią za to, że chora, a gdy zapewniał ją, że nie, przyciskała rzęsami łzy, które napływały jej do oczu, i zaręczała, że jutro będzie zupełnie zdrowa.\\r\\n\\r\\nTego wieczora, a raczej tej nocy, słoń był jakoś dziwnie niespokojny i ciągle ryczał, co znów pobudzało Sabę do szczekania. Staś zauważył, że chorą to drażni, więc wyszedł z drzewa, by ich uspokoić. Z Sabą poszło mu łatwo, ale słoniowi trudniej było nakazać ciszę, więc wziął kilka melonów, by mu je rzucić i zatkać mu trąbę przynajmniej na jakiś czas. Wracając spostrzegł przy świetle ognia Kalego, który z kawałkiem wędzonego mięsa na ramieniu oddalał się w kierunku biegu rzeki.\\r\\n\\r\\n— Co ty tam robisz i dokąd idziesz? — zapytał Murzyna.\\r\\n\\r\\nA czarny chłopak zatrzymał się i gdy Staś zbliżył się ku niemu, rzekł z tajemniczą twarzą:\\r\\n\\r\\n— Kali iść pod inne drzewo położyć mięso złemu Mzimu.\\r\\n\\r\\n— Dlaczego?\\r\\n\\r\\n— Dlatego, żeby zły Mzimu nie zabić dobrego Mzimu.\\r\\n\\r\\nStaś chciał na to coś odpowiedzieć, lecz nagle żal chwycił go za piersi, więc zacisnął tylko zęby i odszedł w milczeniu.\\r\\n\\r\\nGdy wrócił do drzewa, Nel miała oczy zamknięte; ręce jej leżące na wojłoku drgały wprawdzie mocno, ale zdawało się, że usypia. Staś siadł przy niej i w obawie, by jej nie zbudzić, siedział przez pewien czas bez ruchu. Mea siedząca z drugiej strony poprawiała co chwila kawałki kości słoniowej sterczące jej w uszach, by bronić się tym sposobem od drzemki. Uczyniło się cicho, tylko z dołu rzeki od strony rozlewu dochodziło rzechotanie żab i smętne kumkanie ropuch.\\r\\n\\r\\nNagle Nel siadła na posłaniu.\\r\\n\\r\\n— Stasiu!\\r\\n\\r\\n— Jestem tu, Nel.\\r\\n\\r\\nA ona dygocąc jak liść na wietrze, poczęła szukać jego ręki i powtarzać spiesznie raz po raz:\\r\\n\\r\\n— Boję się, boję się! daj mi rękę!\\r\\n\\r\\n— Nie bój się, jestem przy tobie.\\r\\n\\r\\nI chwycił jej dłoń, która tym razem była rozpalona jak w ogniu; nie wiedząc zaś sam, co ma robić, jął okrywać tę biedną wychudzoną rączkę pocałunkami.\\r\\n\\r\\n— Nie bój się, Nel, nie bój!\\r\\n\\r\\nPo czym dał jej się napić wody z miodem, która przez ten czas wystygła. Nel tym razem piła chciwie i przytrzymywała mu rękę z naczyniem, gdy próbował odejmować je od ust. Chłodny napój zdawał się ją uspokajać.\\r\\n\\r\\nNastało milczenie. Lecz po upływie pół godziny Nel znów siadła na posłaniu, a w rozszerzonych jej oczach widać było okropną trwogę.\\r\\n\\r\\n— Stasiu!\\r\\n\\r\\n— Co ci jest, kochanie?\\r\\n\\r\\n— Czemu — pytała przerywanym głosem — Gebhr i Chamis chodzą koło drzewa i zaglądają tu do mnie?\\r\\n\\r\\nStasiowi w jednej chwili wydało się, że oblazły go tysiące mrówek.\\r\\n\\r\\n— Co ty mówisz? — rzekł. — Tu nikogo nie ma! To Kali chodzi koło drzewa.\\r\\n\\r\\nLecz ona patrząc w ciemny otwór zawołała szczękając zębami:\\r\\n\\r\\n— I Beduini także! Dlaczegoś ty ich pozabijał?\\r\\n\\r\\nStaś otoczył ją ramieniem i przytulił do siebie:\\r\\n\\r\\n— Ty wiesz dlaczego! Nie patrz tam! nie myśl o tym. To było już dawno.\\r\\n\\r\\n— Dziś! dziś!\\r\\n\\r\\n— Nie, Nel, dawno!…\\r\\n\\r\\nJakoż i było dawno, ale wróciło jak fala odbita od brzegu — i napełniło znów przerażeniem myśli chorego dziecka.\\r\\n\\r\\nWszelkie słowa uspokojenia okazywały się daremne. Oczy Nel rozszerzały się coraz bardziej. Serce biło tak gwałtownie, iż zdawało się, że pęknie lada chwila. Potem zaczęła się rzucać jak ryba wyjęta z wody i trwało to prawie do rana. Dopiero nad samym ranem siły jej wyczerpały się zupełnie i główka opadła na posłanie.\\r\\n\\r\\n— Słabo mi! słabo! — powtórzyła. — Stasiu, ja lecę gdzieś na dół.\\r\\n\\r\\nPo czym zamknęła oczy.\\r\\n\\r\\nStaś w pierwszej chwili przeraził się okropnie, myślał bowiem, że umarła. Ale to był tylko koniec pierwszego paroksyzmu tej strasznej afrykańskiej febry, zwanej „zgubną”, której dwa ataki ludzie silni i zdrowi mogą przetrzymać; trzeciego nie przetrzymał dotychczas nikt. Podróżnicy opowiadali o tym często w Port-Saidzie, w domu pana Rawlisona, a jeszcze częściej wracający do Europy misjonarze katoliccy, których pan Tarkowski gościnnie u siebie przyjmował. Drugi atak przychodził po kilku lub kilkunastu dniach, trzeci zaś jeśli nie przyszedł w ciągu dwu tygodni, to nie był śmiertelny, gdyż liczył się jako znów pierwszy w drugim nawrocie choroby. Staś wiedział, że jedynym lekarstwem, jakie mogło przerwać lub pooddalać od siebie ataki, były duże dawki chininy, ale nie miał już jej ani atomu.\\r\\n\\r\\nNa razie jednak widząc, że Nel oddycha, uspokoił się nieco — i począł się za nią modlić. A tymczasem słońce wyskoczyło spoza skał wąwozu i uczynił się dzień. Słoń upominał się już o śniadanie, a od strony rozlewu, który tworzyła rzeka, ozwały się krzyki wodnego ptactwa. Chcąc zabić parę pentarek na rosół dla Nel chłopiec wziął strzelbę śrutówkę i poszedł wzdłuż rzeki ku kępie wysokich krzewów, na których ptaki te sadowiły się zwykle na noc. Ale tak był niewyspany i myśli jego tak były zajęte chorobą dziewczynki, że całe stado pentarek przeszło tuż koło niego truchcikiem, jedna za drugą, dążąc do wodopoju, a on ich wcale nie spostrzegł. Stało się tak jeszcze i dlatego, że wciąż się modlił. Myślał o zabiciu Gebhra, Chamisa, Bedui-nów i podnosząc oczy w górę mówił ze ściśniętym przez łzy gardłem: „Ja to dla Nel zrobiłem, Panie Boże, dla Nel! — bo nie mogłem jej inaczej uwolnić, ale jeśli to grzech, to mnie ukarz, a ona niech wyzdrowieje!…”\\r\\n\\r\\nPo drodze spotkał Kalego, który poszedł zobaczyć, czy zły Mzimu zjadł ofiarowane mu wczoraj mięso. Młody Murzyn kochając małą bibi modlił się także za nią, ale modlił się w całkiem odmienny sposób. Mówił mianowicie złemu Mzimu, że jeśli bibi wyzdrowieje, to on mu co dzień przyniesie kawałek mięsa, ale jeśli umrze, to chociaż się go boi i choć wie, że potem zginie, tak mu przedtem skórę wyłupi, że złe Mzimu na wieki go popamięta. Nabrał wszelako dobrej otuchy, gdyż złożone wczoraj mięso znikło. Mógł wprawdzie porwać je jaki szakal, ale mógł i Mzimu przybrać na się postać szakala.\\r\\n\\r\\nKali zawiadomił o tym pomyślnym wypadku Stasia, ten jednak popatrzył na niego, jakby go wcale nie rozumiał, i poszedł dalej. Minąwszy kępę krzaków, w której pentarek nie znalazł, zbliżył się do rzeki. Brzegi jej zarośnięte były wysokimi drzewami, z których zwieszały się na kształt długich pończoch gniazda remizów, ślicznych żółtych ptaszków z czarnymi skrzydłami, a także i gniazda os podobne do wielkich róż, ale koloru szarej bibuły. W jednym miejscu rzeka tworzyła szeroki na kilkadziesiąt kroków rozlew, porośnięty w części papirusem. Na tym rozlewie roiło się zawsze ptactwo wodne. Były tam bociany, takie same jak nasze europejskie i bociany o wielkim, grubym dziobie zakończonym hakiem, i czarne jak aksamit ptaki o nogach czerwonych jak krew — i flamingi, i ibisy, i białe z różowymi skrzydłami warzęchy mające dzioby podobne do łyżek — i żurawie z koronami na głowach, i mnóstwo kulików, pstrych i szarych jak myszy, biegających szybko tam i na powrót, niby drobne duchy leśne, na długich, cienkich jak słomki nóżkach.\\r\\n\\r\\nStaś zabił dwie duże kaczki pięknej cynamonowej barwy i depcąc po nieżywych białych motylach, których tysiące zaścielały brzeg, rozejrzał się naprzód dobrze, czy na mieliźnie nie ma krokodylów, po czym przeszedł przez wodę i podniósł zdobycz. Strzał rozproszył oczywiście ptactwo; pozostały tylko dwa stojące o kilkanaście kroków dalej i zadumane nad wodą marabuty, podobne do dwóch starców o łysych, wciśniętych między ramiona głowach. Te nie poruszyły się wcale. Chłopiec popatrzył przez chwilę na ich obrzydliwe worki mięsne zwieszające się na piersiach, a następnie zauważywszy, że osy zaczynają coraz gęściej krążyć koło niego, powrócił do obozowiska.\\r\\n\\r\\nNel spała jeszcze, więc i on oddawszy Mei kaczki rzucił się na wojłok i zasnął natychmiast kamiennym snem. Zbudzili się dopiero po południu — on wcześniej, Nel później. Dziewczynka czuła się nieco silniejsza, a gdy gęsty i mocny rosół pokrzepił jeszcze jej siły, wstała i wyszła z drzewa chcąc popatrzyć na Kinga i na słońce.\\r\\n\\r\\nAle teraz dopiero przy świetle dziennym można było dokładnie zobaczyć, jakie ta jedna noc gorączki porobiła w niej spustoszenia. Cerę miała żółtą i przeźroczystą, usta poczerniałe, oczy podkrążone i twarzyczkę jakby postarzałą. Nawet źrenice jej wydawały się bledsze niż zwykle. Pokazało się także, iż wbrew zapewnieniom, jakie dawała Stasiowi, że czuje się dość mocna — i mimo sporego kubka rosołu, który zaraz po przebudzeniu się wypiła, ledwie mogła dojść o własnych siłach do wąwozu. Staś myślał z rozpaczą o drugim ataku i o tym, że nie posiada ani lekarstw, ani żadnych środków, którymi mógłby mu zapobiec.\\r\\n\\r\\nA tymczasem deszcz zlewał ziemię po kilkanaście razy na dzień, powiększając wilgoć powietrza.\\r\\n\\r\\n\\r\\n\\r\\nROZDZIAŁ XXXI\\r\\n\\r\\nPoczęły się ciężkie i pełne lęku dni oczekiwania. Drugi atak przyszedł dopiero po tygodniu — i nie był tak silny jak pierwszy, ale Nel uczuła się po nim jeszcze słabszą. Wychudła i zmizerniała do tego stopnia, że nie była to już dziewczynka, ale cień dziewczynki. Płomyk jej życia tlił się tak słabo, że zdawało się, iż dość jest dmuchnąć, aby go zgasić. Staś zrozumiał, że śmierć nie potrzebuje czekać na trzeci atak, by ją zabrać — i oczekiwał jej lada dzień, lada godzina.\\r\\n\\r\\nSam wychudł i sczerniał także, albowiem nieszczęście przechodziło jego siły i jego rozum. Więc patrząc na jej woskową twarzyczkę mówił sobie codziennie: „Na tomże strzegł jej jak oka w głowie, żeby tu ją pochować w dżungli?” — I nie rozumiał wcale, dlaczego tak ma być. Chwilami znów wyrzucał sobie, że jeszcze nie dość jej strzegł, że nie był dla niej dość dobry, a wówczas taki żal chwytał go za serce, że chciało mu się gryźć własne palce. Było niedoli po prostu za dużo.\\r\\n\\r\\nA Nel spała teraz prawie ciągle i być może, że to utrzymywało ją przy życiu. Staś budził ją jednak kilka razy na dzień, by ją posilić. Wówczas, ilekroć deszcz nie padał, prosiła go, aby wynosił ją na powietrze, nie mogła już bowiem utrzymać się na własnych nogach. Zdarzało się wszelako, iż zasypiała nawet na jego ręku. Wiedziała już, że jest bardzo chora i że może lada dzień umrzeć. W chwilach większego ożywienia rozmawiała o tym ze Stasiem, a zawsze z płaczem, gdyż bała się śmierci.\\r\\n\\r\\n— Już ja nie wrócę do tatusia — mówiła pewnego razu — ale ty powiedz tatusiowi, że mi było bardzo żal — i proś go, żeby tu do mnie przyjechał…\\r\\n\\r\\n— Wrócisz — odpowiedział Staś.\\r\\n\\r\\nI nie mógł nic więcej powiedzieć, gdyż chciało mu się wyć.\\r\\n\\r\\nA Nel mówiła dalej ledwie dosłyszalnym, sennym głosem:\\r\\n\\r\\n— I tatuś przyjedzie, i ty kiedyś przyjedziesz… prawda?\\r\\n\\r\\nNa tę myśl uśmiech rozjaśnił jej wynędzniałą twarzyczkę, po chwili jednak ozwała się znowu, jeszcze ciszej:\\r\\n\\r\\n— Ale mi tak żal…\\r\\n\\r\\nTo rzekłszy oparła mu główkę na ramieniu i poczęła płakać, on zaś przemógł własny ból, przytulił ją do piersi i odpowiedział żywo:\\r\\n\\r\\n— Nel, ja bez ciebie nie wrócę i… i wcale nie wiem, co bym bez ciebie robił na świecie.\\r\\n\\r\\nNastało milczenie, podczas którego Nel usnęła znowu. Staś odniósł ją do drzewa, ale zaledwie wyszedł na zewnątrz, gdy z wierzchołka cypla nadbiegł Kali i machając rękoma począł wołać z twarzą wzburzoną i przelękłą:\\r\\n\\r\\n— Panie wielki! panie wielki!\\r\\n\\r\\n— Czego chcesz? — zapytał Staś.\\r\\n\\r\\nA Murzyn wyciągnął rękę i ukazując na południe rzekł:\\r\\n\\r\\n— Dym!\\r\\n\\r\\nStaś przysłonił oczy dłonią i wytężywszy wzrok we wskazanym kierunku ujrzał rzeczywiście przy czerwonawym blasku nisko już stojącego słońca smugę dymu wznoszącą się daleko wśród dżungli, między wierzchołkami jeszcze dalszych, dość wysokich dwóch wzgórz.\\r\\n\\r\\nKali drżał cały, albowiem zbyt dobrze pamiętał straszną niewolę u derwiszów, był zaś pewien, że to ich obozowisko. Stasiowi też się wydało, iż to nie może być nikt inny jak Smain, i w pierwszej chwili zląkł się także okropnie. Tego tylko brakło! Obok śmiertelnej choroby Nel — derwisze! I znów niewola, i znów powrót do Faszody albo i do Chartumu, pod rękę Mahdiego lub pod bat Abdullahiego. Jeśli ich schwytają, Nel umrze pierwszego dnia, on zaś zostanie niewolnikiem na resztę życia. A gdyby nawet kiedyś uciekł, co mu po życiu, co mu po wolności bez Nel? Jakżeby spojrzał w oczy ojcu albo panu Rawlisonowi, gdyby derwisze porzucili ją po śmierci hienom, on zaś nie potrafiłby nawet powiedzieć, gdzie jest jej grób.\\r\\n\\r\\nTakie myśli przelatywały mu jak błyskawice przez głowę. Nagle uczuł nieprzepartą chęć popatrzenia na Nel i skierował się ku drzewu. Po drodze zapowiedział Kalemu, by zgasił ogień i nie ważył się palić go w nocy, po czym wszedł do wnętrza.\\r\\n\\r\\nNel nie spała i czuła się lepiej. Zaraz też podzieliła się tą wiadomością ze Stasiem. Saba leżał przy niej i ogrzewał ją swym ogromnym ciałem, a ona głaskała go lekko po głowie, uśmiechając się, gdy chwytał paszczą subtelne pyłki próchna kręcące się w smudze świetlanej, którą tworzyły w drzewie ostatnie promienie zachodzącego słońca. Była widocznie lepszej myśli, gdyż po chwili zwróciła się z dość raźną minką do Stasia:\\r\\n\\r\\n— A może ja nie umrę?\\r\\n\\r\\n— Nie umrzesz z pewnością — odpowiedział Staś. — Skoro po drugim ataku czujesz się silniejszą, to trzeci wcale nie przyjdzie.\\r\\n\\r\\nOna zaś poczęła mrugać powiekami jakby się nad czymś namyślając — i rzekła:\\r\\n\\r\\n— Gdybym miała taki gorzki proszek, co mi tak dobrze zrobił po tej nocy ze lwami — pamiętasz? to ani trochę nie myślałabym umierać, ani tyle!\\r\\n\\r\\nI pokazała na paluszku, jak mało byłaby wówczas na śmierć gotowa.\\r\\n\\r\\n— Ach! — ozwał się Staś — oddałbym nie wiem co za źdźbło chininy.\\r\\n\\r\\nI pomyślał, że gdyby jej miał dosyć, to by poczęstował Nel choćby dwoma naraz proszkami, a potem owinął ją pledem, posadził przed sobą na koniu — i ruszył natychmiast w stronę przeciwną tej, w której było obozowisko derwiszów.\\r\\n\\r\\nTymczasem słońce zapadło i dżungla pogrążyła się nagle w ciemność.\\r\\n\\r\\nDziewczynka pogwarzyła jeszcze z pół godziny, po czym usnęła, a Staś rozmyślał dalej o derwiszach i o chininie. Strapiona, ale nadzwyczaj zaradna jego głowa poczęła pracować i tworzyć plany, jedne śmielsze i zuchwalsze od drugich. Naprzód począł się zastanawiać nad tym, czy ten dym w południowej stronie pochodzi koniecznie z obozu Smaina. Mogli to wprawdzie być derwisze, ale mogli być i Arabowie znad brzegów oceanu, którzy czynili wielkie wyprawy w głąb lądu po kość słoniową i po niewolników. Ci nie mieli nic wspólnego z derwiszami, którzy psuli im handel. Mógł to być także obóz Abisyńczyków albo jaka podgórska wioska murzyńska, do której łapacze ludzi jeszcze nie dotarli. Czy nie należało się o tym przekonać?\\r\\n\\r\\nArabowie z Zanzibaru, z okolic Bagamojo, z Witu i z Mombassy, a w ogóle z pobrzeży oceanu, byli to ludzie, którzy ustawicznie stykali się z białymi, więc kto wie, czy za wielką nagrodą nie podjęliby się odprowadzić ich obojga do którego z najbliższych portów. Staś wiedział doskonale, że może taką nagrodę przyrzec i że jego przyrzeczeniu uwierzą. Przyszła mu też jeszcze inna myśl, która poruszyła go do głębi. Oto widział, że w Chartumie wielu derwiszów, szczególnie z Nubii, chorowało prawie na równi z białymi na febrę — i ci leczyli się chininą, którą rabowali Europejczykom albo jeśli była ukryta u renegatów Greków lub Koptów, kupowali na wagę złota. Otóż można było się spodziewać, że Arabowie znad oceanu będą mieli ją na pewno.\\r\\n\\r\\n„Pójdę — mówił sobie Staś — pójdę dla Nel.”\\r\\n\\r\\nI zastanawiając się coraz usilniej nad położeniem doszedł w końcu do przekonania, że gdyby to nawet był oddział Smaina, to i tak należało iść. Przypomniał sobie, że z powodu zupełnego przerwania stosunków między Egiptem a Sudanem Smain prawdopodobnie nic nie wie o ich porwaniu z Fajumu. Fatma nie mogła się z nim porozumieć, więc to porwanie było tylko jej osobistym pomysłem, wykonanym przy pomocy Chamisa, syna Chadigiego, oraz Idrysa, Gebhra i dwóch Beduinów. Otóż ludzie ci nic nie obchodzili Smaina z tej prostej przyczyny, że znał między nimi tylko jednego Chamisa, a o tamtych nigdy w życiu nie słyszał. Obchodziły go tylko jego własne dzieci i Fatma. Ale właśnie może zatęsknił już za nimi i może rad byłby do nich wrócić, zwłaszcza jeżeli uprzykrzyła mu się już służba u Mahdiego. Przy Mahdim nie zrobił widocznie wielkiego losu, skoro, zamiast przewodzić potężnym wojskom lub rządzić jakim obszernym krajem, musiał łapać niewolników aż Bóg wie gdzie za Faszodą. „Powiem mu tak: — myślał Staś — jeśli odprowadzisz nas do jakiego portu nad Oceanem Indyjskim i wrócisz z nami do Egiptu, rząd przebaczy ci wszystkie winy, połączysz się z Fatmą i z dziećmi, a prócz tego pan Rawlison uczyni cię bogatym; jeśli nie, to dzieci i Fatmy nie zobaczysz już nigdy w życiu.”\\r\\n\\r\\nI był pewien, że Smain namyśli się dobrze, nim taki układ odrzuci.\\r\\n\\r\\nOczywiście, nie było to wszystko bezpieczne, mogło nawet pokazać się zgubne, ale mogło również stać się deską ocalenia z tej toni afrykańskiej. Staś począł się w końcu dziwić, dlaczego możliwość spotkania ze Smainem tak go na razie przeraziła — i ponieważ chodziło o spieszny ratunek dla Nel, postanowił pójść jeszcze tej nocy.\\r\\n\\r\\nŁatwiej to jednak było powiedzieć niż wykonać. Co innego jest siedzieć nocą w dżungli przy dobrym ogniu, za kolczastą zeribą, a co innego puścić się wśród ciemności w wysokie trawy, w których poluje o tej porze lew, pantera i lampart, nie mówiąc o hienach i szakalach. Chłopiec przypomniał sobie jednak słowa młodego Murzyna, wówczas gdy ów udał się nocą szukać Saby i wróciwszy z nim powiedział: „Kali się bać, ale pójść.” I powtórzył sobie to samo: „Będę się bał, ale pójdę.”\\r\\n\\r\\nCzekał jednak na wzejście księżyca, gdyż noc była nadzwyczaj ciemna, i dopiero gdy dżungla posrebrzała od jego blasku, zawołał Kalego i rzekł:\\r\\n\\r\\n— Kali, zabierz Sabę do drzewa, zatkaj wejście cierniem i pilnujcie mi z Meą panienki jak oka w głowie, a ja pójdę zobaczyć, co to za ludzie są tam w tym obozowisku.\\r\\n\\r\\n— Pan wielki wziąć z sobą Kalego i strzelbę, która zabija złe zwierzęta. Kali nie zostać!\\r\\n\\r\\n— Zostaniesz! — rzekł stanowczo Staś — i zakazuję ci iść za mną.\\r\\n\\r\\nPo czym zamilkł na chwilę, a następnie ozwał się głuchym nieco głosem:\\r\\n\\r\\n— Kali, jesteś wierny i roztropny, więc ufam, że spełnisz to, co ci powiem. Gdybym nie wrócił, a panienka umarła, to zostawisz ją w drzewie, ale naokoło drzewa wzniesiesz wysoką zeribę, a na korze wytniesz taki oto wielki znak.\\r\\n\\r\\nI wziąwszy dwa bambusy złożył je w krzyż.\\r\\n\\r\\nPo czym tak mówił dalej:\\r\\n\\r\\n— Jeśli zaś bibi nie umrze, ale ja nie wrócę, to będziesz ją czcił i służył wiernie, a potem zaprowadzisz ją do swego ludu i powiesz wojownikom Wa-hima, żeby szli z nią ciągle na wschód, aż do Wielkiego Morza. Tam znajdziesz białych ludzi, którzy wam dadzą dużo strzelb, prochu, paciorków, drutu i tyle płótna, ile zdołacie unieść. Zrozumiałeś?\\r\\n\\r\\nA młody Murzyn rzucił się przed nim na kolana, objął jego nogi i począł powtarzać żałośnie:\\r\\n\\r\\n— O bwana kubwa! wrócić, wrócić, wrócić!\\r\\n\\r\\nStasia wzruszyło przywiązanie czarnego chłopaka, więc schylił się, położył mu rękę na głowie i rzekł:\\r\\n\\r\\n— Idź do drzewa, Kali, i… niech cię Bóg błogosławi!\\r\\n\\r\\nZostawszy sam namyślał się jeszcze przez chwilę, czy nie wziąć z sobą osła. Było to bezpieczniej, albowiem lwy w Afryce, zarówno jak tygrysy w Indiach, w razie spotkania człowieka jadącego na koniu lub ośle rzucają się zawsze na zwierzę, nie na człowieka. Ale zadał sobie pytanie, kto w takim razie będzie nosił namiot Nel i na czym ona sama pojedzie? Po tej uwadze odrzucił natychmiast myśl zabrania osła i puścił się piechotą w dżunglę.\\r\\n\\r\\nKsiężyc wypłynął już wyżej na niebo, było przeto znacznie widniej. Jednakże trudności rozpoczęły się zaraz, jak tylko chłopiec zanurzył się w trawy, które wyrosły już tak wysoko, że i człowiek na koniu mógł się w nich z łatwością ukryć. Nawet w dzień nie było w nich na krok nic widać, a cóż dopiero w nocy, kiedy księżyc oświecał tylko ich wierzchołki, a niżej wszystko pogrążone było w głębokim cieniu. W takich warunkach łatwo jest zmylić drogę i chodzić w kółko, zamiast posuwać się naprzód; Stasiowi dodawała wszelako odwagi ta myśl, że naprzód, obozowisko, ku któremu szedł, było odległe od cypla co najwyżej o trzy lub cztery mile angielskie, a po wtóre, że dym ukazał się między wierzchołkami dwóch wyniosłych pagórków — zatem nie tracąc z oczu pagórków nie można było zbłądzić. Ale trawy, mimozy i akacje przesłaniały wszystko. Na szczęście co kilkadziesiąt kroków wznosiły się kopce termitów, wysokie niekiedy na kilkanaście stóp. Staś ustawiał ostrożnie strzelbę pod każdym kopcem, potem wdrapywał się na jego szczyt — i dojrzawszy wzgórza rysujące się czarno na tle nieba, złaził i szedł dalej.\\r\\n\\r\\nStrach go tylko brał na myśl, co będzie, jeśli chmury zasłonią księżyc i niebo, albowiem wówczas znalazłby się jak w podziemiu. Ale nie było to jedyne niebezpieczeństwo. Dżungla w nocy, gdy wśród ciszy słychać każdy odgłos, każdy krok i niemal szelest, jaki robią owady łażące po trawach, jest wprost przerażająca. Unosi się nad nią lęk i zgroza. Staś musiał zważać na wszystko, nasłuchiwać, czuwać, rozglądać się na wszystkie strony, mieć głowę jak na śrubkach, a strzelbę gotową w każdej sekundzie do strzału. Co chwila wydawało mu się, że coś się zbliża, skrada, przyczaja. Niekiedy znowu słyszał poruszające się trawy i nagły tętent uciekających zwierząt. Domyślał się wówczas, że spłoszył antylopy, które mimo rozstawionych straży śpią czujnie, wiedząc, że niejeden straszny płowy myśliwiec poluje w ciemnościach o tej porze. Ale oto coś wielkiego czerni się pod parasolowatą akacją. Może to skała, a może nosorożec lub bawół, który zwietrzywszy człowieka ocknie się z drzemki i rzuci się natychmiast do ataku. Tam znów za czarnym krzakiem widać dwa błyszczące punkty. Hej! strzelba do twarzy. To lew! Nie!… Próżny alarm! To latarniki, bo jedno światełko wznosi się w górę i leci nad trawami jak spadająca ukośnie gwiazda. Staś właził na termitiery nie zawsze dlatego, by przekonać się, czy idzie w dobrym kierunku, ale i dlatego, by obetrzeć spocone zimnym potem czoło, odetchnąć i poczekać, aż mu się uspokoi bijące zbyt pośpiesznie serce. Był przy tym tak już zmęczony, że ledwie trzymał się na nogach.\\r\\n\\r\\nLecz szedł naprzód w tej myśli, że tak trzeba dla uratowania Nel. Po dwóch godzinach wydostał się na grunt gęsto usiany kamieniami, gdzie trawy były niższe i było znacznie widniej. Dwa wyniosłe wzgórza rysowały się równie daleko jak przedtem; natomiast bliżej biegł poprzecznie zrąb skalny, za którym wznosił się drugi, wyższy, oba zaś otaczały widocznie jakąś dolinę albo wąwóz podobny do tego, w którym zamknięty był King.\\r\\n\\r\\nNagle, o jakie trzysta lub czterysta kroków na prawo, spostrzegł na ścianie skalnej różowy odblask płomienia.\\r\\n\\r\\nI stanął. Serce biło mu znów tak, że nieledwie słyszał je wśród ciszy nocnej. Kogo tam zobaczy na dole? Arabów ze wschodnich wybrzeży? Derwiszów Smaina czy też dzikich Murzynów, którzy opuściwszy rodzinne wioski chronią się przed derwiszami w niedostępne górskie komysze? Czy znajdzie śmierć albo niewolę, czy też ratunek dla Nel?\\r\\n\\r\\nTrzeba się było o tym przekonać. Cofać się już nie mógł i nie chciał. Po chwili począł się skradać w kierunku ognia, idąc jak najciszej i tamując dech w piersiach. Uszedłszy tak około stu kroków, usłyszał niespodzianie od strony dżungli parskanie koni — i zatrzymał się znowu. Przy świetle księżyca naliczył ich pięć. Jak na derwiszów było to mało, ale przypuszczał, że reszta ukryta jest może w wysokich trawach. Dziwiło go tylko to, że nie ma przy nich żadnych straży, że te straże nie palą na górze ogni dla odstraszenia dzikich zwierząt. Ale dziękował Bogu, że tak było, gdyż mógł posuwać się dalej niedostrzeżony.\\r\\n\\r\\nBlask na skałach czynił się coraz wyraźniejszy. Zanim upłynął kwadrans, Staś znalazł się w miejscu, w którym przeciwległa skała była najmocniej oświecona, co wskazywało, że u jej stóp musi się palić ogień.\\r\\n\\r\\nWówczas czołgając się dopełznął z wolna do krawędzi i spojrzał w dół.\\r\\n\\r\\nPierwszym przedmiotem, który uderzył jego oczy, był wielki namiot; przed namiotem stało polowe płócienne łóżko, a na nim leżał człowiek przybrany w biały ubiór europejski.\\r\\n\\r\\nMały, może dwunastoletni Murzynek dokładał suchego paliwa do ognia, który oświecał ścianę skalną i szeregi Murzynów śpiące pod nią z obu stron namiotu.\\r\\n\\r\\nStaś w jednej chwili zsunął się z pochyłości na dno wąwozu.\\r\\n\\r\\n\\r\\n\\r\\nROZDZIAŁ XXXII\\r\\n\\r\\nPrzez jakiś czas ze zmęczenia i wzruszenia nie mógł ani słowa przemówić i stał dysząc ciężko przed leżącym na łóżku człowiekiem, który milczał także i patrzył na niego ze zdumieniem graniczącym niemal z nieprzytomnością.\\r\\n\\r\\nWreszcie zawołał:\\r\\n\\r\\n— Nasibu, jesteś?\\r\\n\\r\\n— Jestem, panie — odpowiedział mały Murzynek.\\r\\n\\r\\n— Czy widzisz kogo i czy kto stoi przede mną?\\r\\n\\r\\nLecz zanim malec zdołał odpowiedzieć, Staś odzyskał mowę:\\r\\n\\r\\n— Panie — rzekł — nazywam się Stanisław Tarkowski. Uciekliśmy z małą miss Rawlison z niewoli derwiszów i ukrywamy się w dżungli. Ale Nel jest ciężko chora, więc błagam cię dla niej o pomoc.\\r\\n\\r\\nNieznajomy patrzył jeszcze przez chwilę, mrugając oczyma, po czym przetarł ręką czoło.\\r\\n\\r\\n— Słyszę, nie tylko widzę — ozwał się sam do siebie. — To nie złudzenie!… Co? pomoc? Ja sam potrzebuję pomocy. Jestem ranny.\\r\\n\\r\\nNagle jednak otrząsnął się jakby z sennych przywidzeń lub odrętwienia, spojrzał przytomniej i z błyskiem radości w oczach rzekł:\\r\\n\\r\\n— Biały chłopiec!… Jeszcze widzę białego!… Witam cię, ktokolwiek jesteś. Mówiłeś o jakiejś chorobie? Czego ode mnie żądasz?\\r\\n\\r\\nStaś powtórzył, że tą chorą jest Nel, córka pana Rawlisona, jednego z dyrektorów Kanału, że miała już dwa ataki febry i że musi umrzeć, jeśli nie będzie miał chininy, by zapobiec trzeciemu.\\r\\n\\r\\n— Dwa ataki — to źle! — odpowiedział nieznajomy. — Ale chininy mogę ci dać, ile chcesz. Mam jej kilka słoików, które nie przydadzą mi się już na nic.\\r\\n\\r\\nTak mówiąc kazał małemu Nasibu podać sobie duże blaszane pudło, które było widocznie apteczką podróżną, wydobył z niego dwa spore słoiki napełnione białym proszkiem i wręczył je Stasiowi.\\r\\n\\r\\n— Oto połowa tego, co mam. Wystarczy to choćby na rok…\\r\\n\\r\\nStaś miał ochotę krzyczeć po prostu z radości, więc począł mu dziękować z takim uniesieniem, jakby mu o własne życie chodziło.\\r\\n\\r\\nA nieznajomy skinął kilkakrotnie głową i rzekł:\\r\\n\\r\\n— Dobrze, dobrze. Nazywam się Linde, jestem Szwajcar z Zurychu… Dwa dni temu miałem wypadek: ranił mnie ciężko dzik ndiri.\\r\\n\\r\\nNastępnie zwrócił się do czarnego malca:\\r\\n\\r\\n— Nasibu, nałóż mi fajkę.\\r\\n\\r\\nPo czym do Stasia:\\r\\n\\r\\n— W nocy mam zawsze większą gorączkę i trochę mi się troi w głowie. Ale fajka rozjaśnia mi myśli. Wszak mówiłeś, że uciekliście z niewoli derwiszów i ukrywacie się w dżungli? Czy tak?\\r\\n\\r\\n— Tak, panie, mówiłem.\\r\\n\\r\\n— I co zamierzacie czynić?\\r\\n\\r\\n— Uciec do Abisynii.\\r\\n\\r\\n— Wpadniecie w ręce mahdystów, których oddziały włóczą się po całym pograniczu.\\r\\n\\r\\n— Nie możemy jednak przedsięwziąć nic innego.\\r\\n\\r\\n— Ach! jeszcze przed miesiącem ja mógłbym był wam dać pomoc. Ala teraz jestem sam, tylko na łasce bożej i tego czarnego chłopca.\\r\\n\\r\\nStaś spojrzał na niego ze zdziwieniem.\\r\\n\\r\\n— A ten obóz?\\r\\n\\r\\n— To obóz śmierci.\\r\\n\\r\\n— A ci Murzyni?\\r\\n\\r\\n— Ci Murzyni śpią i nie rozbudzą się więcej.\\r\\n\\r\\n— Nie rozumiem…\\r\\n\\r\\n— Chorzy są na śpiączkę. To są ludzie znad Wielkich Jezior, gdzie ta straszna choroba panuje ciągle — i zapadli na nią wszyscy, prócz tych, którzy przedtem pomarli na ospę. Został mi tylko ten jeden chłopak…\\r\\n\\r\\nStasia uderzyło teraz dopiero to, że w chwili, w której zsunął się był do wąwozu, żaden Murzyn nie poruszył się, nie drgnął nawet — i że w czasie całej rozmowy spali wszyscy: jedni z głowami opartymi o skałę, drudzy z pospuszczanymi na piersi.\\r\\n\\r\\n— Śpią i nie rozbudzą się już? — zapytał, jakby jeszcze nie zdając sobie sprawy z tego, co usłyszał.\\r\\n\\r\\nA Linde rzekł:\\r\\n\\r\\n— Ach, to trupiarnia ta Afryka!…\\r\\n\\r\\nLecz dalsze słowa przerwał mu tupot koni, które przestraszywszy się czegoś w dżungli, poprzyskakiwały na swych spętanych nogach do krawędzi doliny, chcąc być bliżej ludzi i światła.\\r\\n\\r\\n— To nic, to konie! — ozwał się znów Szwajcar. — Zabrałem je mahdystom, których pobiłem kilka tygodni temu. Było ich ze trzystu, a może i więcej. Ale oni mieli przeważnie dzidy, a moi ludzie remingtony, które tam stoją oto pod ścianą bez żadnego już pożytku. Jeśli ci brak broni albo nabojów, to bierz, ile chcesz. Weź także i konia: prędzej na nim wrócisz do twojej chorej. Ile ona ma lat?\\r\\n\\r\\n— Osiem — odpowiedział Staś.\\r\\n\\r\\n— Więc to jeszcze dziecko… Niechże Nasibu da ci dla niej herbaty, ryżu, kawy i wina… Bierz, co chcesz z zapasów, a jutro przyjeżdżaj po nowe.\\r\\n\\r\\n— Wrócę z pewnością, żeby panu raz jeszcze podziękować z całego serca i pomóc mu, w czym potrafię.\\r\\n\\r\\nA Linde rzekł:\\r\\n\\r\\n— Dobrze choć popatrzeć na europejską twarz. Jeśli przyjedziesz wcześniej, to będę przytomniejszy. Teraz gorączka znowu mnie chwyta, bo cię widzę podwójnie. Czy was dwóch stoi nade mną?… Nie!… Wiem, że jesteś jeden i że to tylko gorączka… Ach, ta Afryka!…\\r\\n\\r\\nI przymknął oczy.\\r\\n\\r\\nW kwadrans później Staś wyruszył z powrotem z tego dziwnego obozu snu i śmierci, ale tym razem konno. Noc jeszcze była głęboka, ale on już nie zważał na żadne niebezpieczeństwa, z którymi mógł się spotkać w wysokich trawach. Trzymał się jednak bliżej rzeki przypuszczając, że oba wąwozy muszą na nią wychodzić. Wracać było zresztą znacznie łatwiej, gdyż w ciszy nocnej dochodził z daleka szum wodospadu, a przy tym obłoki rozproszyły się na zachodniej stronie nieba i prócz księżyca świeciło mocno światło zodiakalne. Chłopiec kłuł konia w boki końcami szerokich arabskich strzemion i leciał trochę jak na złamanie karku mówiąc sobie w duszy: „Co mi tam lwy i pantery! — ja mam chininę dla mojej małej!” I co chwila dotykał ręką słoików, jakby chcąc się upewnić, że je naprawdę posiada i że to wszystko nie było snem. Rozmaite myśli i obrazy przesuwały mu się przez głowę. Widział rannego Szwajcara, dla którego czuł ogromną wdzięczność i nad którym litował się tym serdeczniej, że w czasie rozmowy brał go z początku za wariata: widział małego Nasibu z okrągłą jak kula czaszką i szeregi śpiących pagazich, i lufy opartych o skały remingtonów, połyskujące w ogniu. Był prawie pewien, że ta bitwa, o której wspominał Linde, była z oddziałem Smaina — i dziwnie wydało mu się pomyśleć, że może i Smain poległ.\\r\\n\\r\\nTe widzenia mieszały mu się z nieustającą myślą o Nel. Wyobrażał sobie, jak ona się zdziwi zobaczywszy jutro cały słoik chininy i że go chyba weźmie za cudotwórcę. „Ach — mówił sobie — gdybym był stchórzył i nie poszedł przekonać się, skąd pochodzi ten dym, nie darowałbym sobie tego przez całe życie.”\\r\\n\\r\\nPo upływie niespełna godziny szum wodospadu stał się zupełnie wyraźny, a z rzechotania żab Staś domyślił się, że już jest blisko szczerku, na którym strzelał poprzednio wodne ptactwo. Przy blasku księżyca rozpoznał nawet z dala stojące nad nim drzewa. Teraz należało zachować więcej czujności, rozlew ów bowiem tworzył zarazem wodopój, do którego wszelki zwierz okoliczny musiał koniecznie przychodzić, gdyż gdzie indziej brzegi rzeki były strome i mało dostępne. Ale było już późno i drapieżnicy poukrywali się widocznie po nocnych łowach w skalistych jaskiniach. Koń chrapał trochę, wietrząc niedawne ślady lwów czy też panter, jednakże Staś przejechał szczęśliwie i w chwilę później ujrzał na wysokim cyplu czarną wielką sylwetkę „Krakowa”. Pierwszy raz w Afryce miał takie uczucie, jakby przyjechał do domu.\\r\\n\\r\\nLiczył, że zastanie wszystkich śpiących, ale liczył bez Saby, który począł szczekać tak, że mógłby pobudzić nawet umarłych. Kali znalazł się także w jednej chwili przed drzewem i zawołał:\\r\\n\\r\\n— Bwana kubwa na koniu!\\r\\n\\r\\nW głosie jego było jednak więcej radości niż zdziwienia, gdyż tak wierzył w potęgę Stasia, że gdyby ów był nawet stworzył konia, czarny chłopak jeszcze nie byłby bardzo zdziwiony.\\r\\n\\r\\nAle ponieważ radość objawia się u Murzynów śmiechem, więc jął bić się dłońmi po biodrach i śmiać się jak szalony.\\r\\n\\r\\n— Spętaj tego konia — rzekł Staś — zdejmij z niego zapasy, napal ognia i zagotuj wody.\\r\\n\\r\\nPo czym wszedł do drzewa. Nel rozbudziła się także i poczęła go wołać. Staś odchyliwszy płócienną ścianę ujrzał przy świetle kaganka jej bladą twarz i białe chude rączki leżące na pledzie, którym była przykryta.\\r\\n\\r\\n— Jak się czujesz, mała? — spytał wesoło.\\r\\n\\r\\n— Dobrze, i spałam mocno, póki mnie nie rozbudził Saba. Ale czemu ty nie śpisz?\\r\\n\\r\\n— Bom wyjeżdżał.\\r\\n\\r\\n— Dokąd?\\r\\n\\r\\n— Do apteki.\\r\\n\\r\\n— Do apteki?\\r\\n\\r\\n— Tak, po chininę.\\r\\n\\r\\nDziewczynce nie smakowały wprawdzie mocno proszki chininy, które brała poprzednio, ale ponieważ uważała ją za niezawodne lekarstwo na wszystkie choroby na świecie, więc westchnęła i rzekła:\\r\\n\\r\\n— Ja wiem, że ty już nie masz chininy.\\r\\n\\r\\nStaś podniósł ku kagankowi jeden ze słoików i zapytał z dumą i radością:\\r\\n\\r\\n— A to co?\\r\\n\\r\\nNel nie chciała oczom wierzyć, on zaś mówił pośpiesznie, cały rozpromieniony:\\r\\n\\r\\n— Będziesz teraz zdrowa! Zaraz sporą dozę owinę w skórę świeżej figi i musisz to połknąć, a czym zapijesz, to się pokaże. Czego tak patrzysz na mnie jak na zielonego kota?… Tak! mam i drugi słoik. Dostałem oba od białego człowieka, którego obóz leży stąd o cztery mile. Od niego wracam. Nazywa się Linde i jest ranny; jednakże dał mi dużo dobrych rzeczy. Wróciłem na koniu, ale do niego szedłem piechotą. Myślisz, że to przyjemnie iść w nocy przez dżunglę? Brr! Drugi raz za nic bym nie poszedł, chyba żeby znów chodziło o chininę!\\r\\n\\r\\nTak mówiąc opuścił zdumioną dziewczynkę, sam zaś udał się do „męskiego przedziału”, wybrał z zapasu fig najmniejszą, wydrążył ją i nasypał w środek chininy, uważając, by doza nie była większa od tych proszków, które dostał w Chartumie. Potem wyszedł z drzewa, zasypał herbaty do naczynia z wodą i wrócił z lekarstwem do Nel.\\r\\n\\r\\nA ona rozmyślała przez ten czas o wszystkim, co się stało. Była ogromnie ciekawa, co to za człowiek ten biały? skąd się Staś o nim dowiedział? czy on do nich przyjdzie i czy będą podróżowali dalej razem? Nie wątpiła teraz, że skoro Staś dostał chininy, to ona wyzdrowieje. Ależ ten Staś… poszedł sobie w nocy przez dżunglę, jak gdyby nic! Nel, pomimo całego podziwu dla niego, uważała dotychczas, nie zastanawiając się zresztą nad tym długo, że wszystko, co on dla niej robi, to rozumie się samo przez się, albowiem jest to prosta rzecz, że starszy chłopiec opiekuje się młodszą dziewczynką. Jednakże teraz przyszło jej do główki, że bez jego opieki byłaby dawno zginęła, że on o nią dba ogromnie, że dogadza jej i broni tak, jak żaden inny chłopiec w jego wieku i nie chciałby, i nie umiał — więc wielka wdzięczność wezbrała w jej małym sercu.\\r\\n\\r\\nToteż gdy Staś wszedł znowu i pochylił się nad nią z lekarstwem, zarzuciła mu swe cienkie ramionka na szyję i uściskała go serdecznie:\\r\\n\\r\\n— Stasiu, ty jesteś dla mnie bardzo dobry.\\r\\n\\r\\nOn zaś odpowiedział:\\r\\n\\r\\n— A dla kogóż mam być dobry? A to doskonałe! Weź oto lekarstwo!\\r\\n\\r\\nJednakże rad był bardzo, gdyż oczy błyszczały mu z zadowolenia, i z wielką znów radością i dumą zawołał zwróciwszy się do otworu:\\r\\n\\r\\n— Mea! a teraz podaj bibi herbatę!\\r\\n\\r\\n\\r\\n\\r\\nROZDZIAŁ XXXIII\\r\\n\\r\\nStaś wybrał się do Lindego dopiero następnego dnia w południe, musiał bowiem odespać noc poprzednią. Po drodze, w przewidywaniu, że chory może potrzebować świeżego mięsa, zabił dwie pentarki, które też istotnie zostały przyjęte z wdzięcznością. Linde był mocno osłabiony, ale zupełnie przytomny. Zaraz po powitaniu zapytał o Nel, po czym przestrzegł Stasia, żeby nie uważał chininy za zupełnie stanowczy środek przeciw febrze i żeby strzegł małej od słońca, od przemoczenia, od przebywania w nocy w miejscach niskich i wilgotnych i wreszcie od złej wody. Następnie Staś opowiedział mu na żądanie historię własną i Nel, od początku aż do przybycia do Chartumu i odwiedzin u Mahdiego, a potem od Faszody do uwolnienia się z rąk Gebhra i dalszej wędrówki. Szwajcar przypatrywał mu się w czasie opowiadania ze wzrastającą ciekawością, często z wyraźnym podziwem, a gdy historia dobiegła wreszcie końca, zapalił fajkę, obejrzał raz jeszcze Stasia od stóp do głowy — i rzekł jakby w zamyśleniu:\\r\\n\\r\\n— Jeśli w waszym kraju jest dużo podobnych do ciebie chłopców, to nieprędko dadzą sobie z wami radę.\\r\\n\\r\\nA po chwili milczenia tak mówił dalej:\\r\\n\\r\\n— Najlepszym dowodem prawdy słów twoich jest to, że tu jesteś i że przede mną stoisz. I wiesz, co ci powiem: położenie wasze jest straszne, droga w którąkolwiek stronę równie straszna, kto wie jednak, czy taki chłopak jak ty nie wyratuje z tej toni i siebie, i tamtego dziecka…\\r\\n\\r\\n— Byle Nel była zdrowa, to ja zrobię, co będę mógł — zawołał Staś.\\r\\n\\r\\n— Ale i siebie oszczędzaj, albowiem zadanie, które masz przed sobą jest nad siły nawet dorosłego człowieka. Czy ty zdajesz sobie z tego sprawę, gdzie się obecnie znajdujecie?\\r\\n\\r\\n— Nie. Pamiętam, że po wyjściu z Faszody przeszliśmy przy dużej osadzie, zwanej Deng, jakąś rzeczkę.\\r\\n\\r\\n— Sobbat — przerwał Linde.\\r\\n\\r\\n— W Dengu było sporo derwiszów i Murzynów. Ale za Sobbatem weszliśmy w kraj dżungli i szliśmy całe tygodnie, aż dotarliśmy do tego wąwozu, w którym pan wie, co się stało…\\r\\n\\r\\n— Wiem. Następnie puściliście się tym wąwozem dalej, aż do rzeki. Otóż posłuchaj mnie: pokazuje się, że po przejściu Sobbatu z Sudanczykami skręciliście na południowy wschód, ale więcej na południe. Jesteście obecnie w okolicy nie znanej podróżnikom i geografom. Ta rzeka, nad którą się znajdujemy, dąży na północny zachód i wpada prawdopodobnie do Nilu. Mówię prawdopodobnie, bo sam dobrze nie wiem i przekonać się o tym już nie mogę, chociaż skręciłem od gór Karamojo dla zbadania jej źródeł. Od jeńców-derwiszów słyszałem po bitwie, że zowie się Ogeloguen, ale i oni nie byli pewni, gdyż w te okolice zapuszczają się tylko po niewolników. Zajmuje te w ogóle mało zamieszkane strony plemię Szylluk, ale obecnie kraj jest pusty, gdyż ludność częścią wymarła na ospę, częścią wymietli ją mahdyści, a częścią uciekła ku górom Karamojo. W Afryce nieraz się to zdarza, że kraj dziś gęsto osiadły — jutro staje się pustkowiem. Wedle moich obrachowań jesteście mniej więcej o trzysta kilometrów od Lado. Moglibyście uciekać na południe do Emina, ale ponieważ Emin sam jest prawdopodobnie oblężony przez derwiszów, więc nie ma o czym mówić…\\r\\n\\r\\n— A do Abisynii? — zapytał Staś.\\r\\n\\r\\n— Także około trzystu kilometrów. Pamiętać wszelako należy, że Mahdi wojuje z całym światem, a więc i z Abisynią. Wiem to również od jeńców, że na zachodniej i południowej granicy kręcą się większe lub mniejsze hordy derwiszów, więc łatwo moglibyście wpaść w ich ręce. Abisynia jest wprawdzie państwem chrześcijańskim, ale południowe, dzikie plemiona są albo pogańskie, albo wyznają islam — i z tego powodu sprzyjają po cichu Mahdiemu… Nie, tamtędy nie przejdziecie.\\r\\n\\r\\n— Więc co ja mam począć i dokąd iść z Nel? — zapytał Staś.\\r\\n\\r\\n— Mówiłem, że położenie jest ciężkie — rzekł Linde.\\r\\n\\r\\nTo rzekłszy założył obie ręce na głowę i długi czas leżał w milczeniu.\\r\\n\\r\\n— Do oceanu — ozwał się wreszcie — będzie stąd przeszło dziewięćset kilometrów przez góry, przez dzikie ludy, a nawet przez pustynię, bo tam są podobno całe okolice, w których brak wody. Ale kraj należy nominalnie do Anglii. Można trafić na transporty kości słoniowej do Kismaja, do Lamu i do Mombassy — może na wyprawy misyjne… Zrozumiawszy, że z powodu derwiszów nie zdołam zbadać biegu tej rzeki, ponieważ skręca ona do Nilu, chciałem i ja iść na wschód, do oceanu…\\r\\n\\r\\n— To wracajmy razem! — zawołał Staś.\\r\\n\\r\\n— Ja już nie wrócę. Ndiri potargał mi tak muskuły i żyły, że musi przyjść zakażenie krwi. Tylko chirurg mógłby mnie uratować, gdyby mi odjął nogę. Teraz wszystko już zakrzepło i odrętwiało, ale pierwszego dnia gryzłem ręce z bólu…\\r\\n\\r\\n— Pan wyzdrowieje z pewnością.\\r\\n\\r\\n— Nie, mój dzielny chłopcze, ja umrę z pewnością, a ty mnie przykryjesz dobrze kamieniami, żeby hieny nie mogły mnie wygrzebać. Umarłemu to może wszystko jedno, ale za życia niemiło o tym myśleć… Ciężko umierać tak daleko od swoich…\\r\\n\\r\\nTu oczy zaszły mu jakby mgłą — po czym tak mówił dalej:\\r\\n\\r\\n— Ale ja już rozprawiłem się z tą myślą, więc mówmy o was, nie o mnie. Dam ci jedną radę: pozostaje wam tylko droga na wschód, do oceanu. Ale wypocznijcie przed tą drogą i nabierzcie sił. Inaczej twoja mała towarzyszka zamrze ci w ciągu kilku tygodni. Odłóżcie podróż do końca pory dżdżystej i nawet na dłużej. Pierwsze miesiące letnie, gdy deszcz przestanie padać, a woda pokrywa jeszcze błota, są najzdrowsze. Tu gdzie jesteśmy, to już wyżyna, leżąca na siedemset metrów nad poziomem. Na wysokości tysiąca trzystu metrów febry już nie istnieją, a przyniesione z miejsc niższych mają przebieg daleko słabszy. Zabierz małą Angielkę i idźcie w góry…\\r\\n\\r\\nMówienie męczyło go widocznie bardzo, więc znów przerwał i przez jakiś czas opędzał się niecierpliwie od wielkich, błękitnych much, takich samych, jakie Staś widział na popieliskach Faszody.\\r\\n\\r\\nPo czym tak mówił dalej:\\r\\n\\r\\n— Uważaj pilnie, co ci powiem. O dzień drogi stąd na południe wznosi się osobna góra, nie wyższa nad osiemset metrów. Wygląda tak jak rondel przewrócony dnem do góry. Boki ma zupełnie strome i jedyny do niej dostęp stanowi skalisty grzbiet tak wąski, że w niektórych miejscach zaledwie dwa konie mogą iść obok siebie. Na płaskim jej szczycie, rozległym na kilometr albo więcej, była wioska murzyńska, ale mahdyści ludność wycięli i zabrali. Być może, że uczynił to ten Smain, któregom rozbił, lecz któremu niewolników nie odebrałem, gdyż wysłał ich już poprzednio pod dobrą eskortą nad Nil. Osiądźcie na tej górze. Jest tam źródło doskonałej wody, kilka pól manioku i mnóstwo bananów. W chatach znajdziecie dużo ludzkich kości, ale zarazy od trupów się nie bój, ponieważ po derwiszach były tam mrówki, które i nas stamtąd wyparły. Zresztą ani żywego ducha! Zostańcie w tej wiosce miesiąc lub dwa. Na tej wysokości febry nie ma. Noce bywają chłodne. Tam twoja mała odzyska zdrowie, ty zaś nabędziesz nowych sił.\\r\\n\\r\\n— A potem co uczynić i dokąd iść?\\r\\n\\r\\n— Potem będzie, co Bóg da. Postaracie się albo przedrzeć do Abisynii w miejscowościach położonych dalej, niż dochodzą derwisze, albo pójdziecie na wschód. Słyszałem, że Arabowie z wybrzeży docierają aż do jakiegoś jeziora w poszukiwaniu kości słoniowej, którą nabywają od szczepów Samburu i Wa-hima.\\r\\n\\r\\n— Wa-hima? Kali pochodzi ze szczepu Wa-hima.\\r\\n\\r\\nI Staś począł opowiadać Lindemu, w jaki sposób odziedziczył Kalego po śmierci Gebhra, oraz że Kali mówił mu, iż jest synem naczelnika wszystkich Wa-himów.\\r\\n\\r\\nLecz Linde przyjął tę wiadomość obojętniej, niż Staś się spodziewał.\\r\\n\\r\\n— Tym lepiej — rzekł — gdyż może być wam pomocnym. Bywają między czarnymi poczciwe dusze, choć w ogóle na ich wdzięczność liczyć nie można: to są dzieci, które zapominają o tym, co było wczoraj.\\r\\n\\r\\n— Kali nie zapomni, żem go wybawił z rąk Gebhra, jestem tego pewny.\\r\\n\\r\\n— Może — rzekł Linde i ukazując na Nasibu dodał: — To także dobre dziecko. Przygarnij go po mojej śmierci.\\r\\n\\r\\n— Niech pan nie mówi i nie myśli o śmierci.\\r\\n\\r\\n— Mój drogi — odpowiedział Szwajcar — ja jej sobie życzę, byle przyszła bez wielkiej męki. Pomyśl, że jestem teraz zupełnie bezbronny i gdyby który z tych mahdystów, których rozbiłem, zabłąkał się przypadkiem do tego parowu, mógłby mnie sam jeden zarżnąć jak owcę.\\r\\n\\r\\nTu pokazał na śpiących Murzynów:\\r\\n\\r\\n— Tamci się już nie rozbudzą, a raczej źle mówię: każdy z nich budzi się na krótko przed śmiercią i w obłąkaniu ucieka w dżunglę, z której już nie wraca… Z dwustu ludzi pozostało mi sześćdziesięciu. Wielu uciekło, wielu umarło na ospę, a niektórzy posnęli w innych parowach.\\r\\n\\r\\nStaś z litością i przerażeniem począł przypatrywać się śpiącym. Ciała ich były barwy popielatej, co u Murzynów oznacza bladość. Jedni mieli oczy zamknięte, drudzy na wpół otwarte, ale i ci spali głęboko, gdyż źrenice ich były nieczułe na światło. Niektórym popuchły kolana. Wszyscy byli przeraźliwie chudzi, tak że przez skórę można im było policzyć żebra. Ręce ich i nogi drżały nieustannie bardzo szybko. Owe błękitne wielkie muchy obsiadły im gęsto oczy i wargi.\\r\\n\\r\\n— Czy nie ma dla nich ratunku? — zapytał Staś.\\r\\n\\r\\n— Nie ma. Nad Wiktoria-Nianza choroba ta wyludnia całe wsie. Czasem sroży się bardziej, czasem mniej. Najczęściej zapadają na nią ludzie z wiosek położonych w pobrzeżnych zaroślach.\\r\\n\\r\\nSłońce przeszło już na zachodnią stronę nieba, ale jeszcze przed wieczorem Linde opowiedział Stasiowi swoje dzieje. Był on synem kupca z Zurychu. Rodzina jego pochodziła z Karlsruhe, ale w 1848 roku przeniosła się do Szwajcarii. Ojciec jego zrobił wielki majątek na handlu jedwabiem. Kształcił syna na inżyniera, ale młodemu Henrykowi uśmiechały się od wczesnych lat podróże. Po ukończeniu politechniki, odziedziczywszy całą fortunę ojcowską, przedsięwziął pierwszą podróż do Egiptu. Były to czasy jeszcze przed Mahdim, więc dotarł aż do Chartumu i polował z Dangalami w Sudanie. Potem poświęcił się geografii Afryki i stał się tak biegłym jej znawcą, że wiele towarzystw geograficznych zaliczyło go w poczet swych członków. Tę ostatnią podróż, która miała skończyć się dla niego tak fatalnie, rozpoczął z Zanzibaru. Dotarł do wielkich Jezior i zamierzał przedrzeć się wzdłuż nie znanych dotychczas gór Karamojo do Abisynii, a stamtąd do wybrzeży oceanu. Ale Zanzibaryci nie chcieli iść dalej. Na szczęście lub na nieszczęście była wówczas wojna między królem Ugandy a Unioro. Linde oddał znaczne usługi królowi Ugandy, który w zamian za nie darował mu przeszło dwustu pagazich. Ułatwiło to całkowicie podróż i zwiedzanie gór Karamojo, ale następnie ospa objawiła się w szeregach, a po niej przyszła straszna choroba śpiączki — i ostateczna ruina karawany.\\r\\n\\r\\nLinde posiadał znaczne zapasy wszelkiego rodzaju konserw, ale w obawie szkorbutu polował codziennie dla zdobycia świeżego mięsa. Był on wybornym strzelcem, lecz nie dość ostrożnym myśliwym. I stało się, że gdy przed kilku dniami zbliżył się lekkomyślnie do powalonego dzika ndiri, zwierz zerwał się i poszarpał mu okropnie nogę, a następnie podeptał krzyż. Zdarzyło się to tuż koło obozu i w oczach Nasibu, który podarłszy własną koszulę i uczyniwszy z niej bandaż zdołał zatamować upływ krwi i odprowadzić rannego do namiotu. W nodze jednak od wewnętrznego wylewu krwi potworzyły się skrzepy i choremu groziła gangrena.\\r\\n\\r\\nStaś chciał go koniecznie opatrywać i oświadczył, że albo będzie przyjeżdżał codziennie, albo by nie zostawiać Nel tylko pod opieką dwojga czarnych, przewiezie go między końmi na rozpiętych wojłokach na cypel, do „Krakowa”.\\r\\n\\r\\nLinde zgodził się na pomoc w opatrunkach, ale nie zgodził się na przewiezienie.\\r\\n\\r\\n— Ja wiem — mówił wskazując na swoich Murzynów — że ci ludzie muszą pomrzeć, ale póki nie pomrą, nie mogę ich skazać na rozszarpanie żywcem przez hieny, które nocami ogień tylko trzyma w oddaleniu.\\r\\n\\r\\nI począł powtarzać gorączkowo:\\r\\n\\r\\n— Nie mogę, nie mogę, nie mogę!\\r\\n\\r\\nLecz uspokoił się zaraz i mówił dalej jakimś dziwnie wzruszonym głosem:\\r\\n\\r\\n— Przyjdź tu jutro rano… Ja mam do ciebie prośbę, którą jeśli spełnisz, to może Bóg wyprowadzi was z tych afrykańskich czeluści, a mnie da śmierć lekką. Chciałem tę prośbę odłożyć do jutra, ale ponieważ jutro mogę już być nieprzytomny, więc wypowiem ją dziś: weź wody w jakie naczynie, zatrzymaj się przed każdym z tych śpiących biedaków, pryśnij na niego wodą i powiedz te słowa: „Ja ciebie chrzczę — w imię Ojca, i Syna, i Ducha!…”\\r\\n\\r\\nTu wzruszenie zatamowało mu głos i umilkł.\\r\\n\\r\\n— Wyrzucam sobie — mówił po chwili — żem się nie żegnał tak z tymi, którzy umierali na ospę, i z tymi, którzy posnęli poprzednio. Lecz teraz śmierć stoi nade mną… i chciałbym… choć z tą resztą mojej karawany pójść razem w tę ostatnią wielką podróż…\\r\\n\\r\\nTo rzekłszy wskazał ręką na rozpromienione niebo — i dwie łzy spłynęły mu z wolna po policzkach.\\r\\n\\r\\nStaś płakał jak bóbr.\\r\\n\\r\\n\\r\\n\\r\\nROZDZIAŁ XXXIV\\r\\n\\r\\nNazajutrz poranne słońce oświeciło dziwne widowisko. Staś chodził wzdłuż skalnej ściany, zatrzymywał się przed każdym Murzynem, skrapiał mu czoło wodą i wymawiał nad nim sakramentalne słowa. A oni spali z drżeniem rąk i nóg, z głową spuszczoną na piersi lub podniesioną do góry, żywi jeszcze, a podobni już do trupów. I tak się odbywał ten chrzest śpiących, w ciszy porannej, w blasku słonecznym, w głuszy pustynnej. Niebo było tego dnia bez chmur, wysokie, siwobłękitne i jakby smutne.\\r\\n\\r\\nLinde był jeszcze przytomny, ale coraz słabszy. Po opatrunku wręczył Stasiowi zamknięte w blaszanym futerale papiery, polecił je jego opiece i nie przemówił nic więcej. Nie mógł już jeść, ale pragnienie dręczyło go okrutnie. Znacznie przed zachodem słońca zaczął majaczyć. Wołał na jakieś dzieci, by nie odpływały za daleko na jezioro, a w końcu jął się rzucać w dreszczach i obejmować głowę rękoma.\\r\\n\\r\\nNastępnego dnia wcale już Stasia nie poznał, a w trzy dni później zmarł w samo południe, nie odzyskawszy przytomności. Staś opłakał go szczerze, po czym obaj z Kalim zanieśli go do pobliskiej wąskiej jaskini, której otwór założyli cierniem i kamieniami.\\r\\n\\r\\nMałego Nasibu zabrał Staś do „Krakowa”. Kalemu zaś kazał pilnować na miejscu zapasów i palić nocami przy śpiących wielki ogień. Sam krążył ciągle między dwoma wąwozami, przewożąc toboły, broń, a szczególniej ładunki do remingtonów, z których to ładunków wydobywał proch i urządzał minę dla rozsadzenia skały zamykającej Kinga. Szczęściem zdrowie Nel po codziennych dawkach chininy poprawiło się znacznie, a większa rozmaitość pokarmów wzmocniła jej siły. Staś opuszczał ją jednak zawsze niechętnie i z obawą, a odjeżdżając nie pozwalał jej wychodzić z drzewa i zamykał otwór kolczastymi gałęziami akacji. Musiał jednak z powodu nawału zajęć, jakie na niego spadły, zostawiać ją pod opieką Mei, Nasibu i Saby, na którego zresztą liczył najwięcej. Wolał po kilkanaście razy na dzień jeździć po toboły do obozu Lindego niż zostawiać dziewczynkę samą na dłużej. Spracował się też okrutnie, ale żelazne jego zdrowie wytrzymywało wszelkie trudy. Jednakże dopiero po dniach dziesięciu toboły były rozdzielone, mniej potrzebne pochowane w jaskiniach, potrzebniejsze dostawione do „Krakowa” - konie sprowadzone również na cypel, a na koniach przewieziono sporą ilość remingtonów, które miał ponieść King.\\r\\n\\r\\nPrzez ten czas w obozie Lindego raz wraz ktoryś ze śpiących Murzynów zrywał się w przedśmiertnym paroksyzmie choroby, uciekał w dżunglę i już nie powracał. Byli jednak tacy, którzy umierali na miejscu. a niektórzy, biegnąc na oślep, rozbijali sobie głowy o skały w samym obozie lub też w pobliżu. Tych grzebać musiał Kali. Po dwóch tygodniach został już tylko jeden, ale i ten zmarł niebawem we śnie — z wycieńczenia.\\r\\n\\r\\nNadszedł wreszcie czas wysadzenia skały i oswobodzenia Kinga. Był on już tak oswojony, że na rozkaz Stasia chwytał go trąbą i zakładał sobie na kark. Przyzwyczaił się też i do dźwigania ciężarów, które Kali wciągał mu po bambusowej drabince na grzbiet. Nel twierdziła, że obarczają go zanadto, ale naprawdę było to wszystko dla niego muchą i dopiero toboły odziedziczone po Lindem mogły stanowić poważniejszy ładunek. Z Sabą, na którego widok okazywał z początku wielki niepokój, zaprzyjaźnił się już ostatecznie i bawił się z nim w ten sposób, że przewracał go trąbą na ziemię, a Saba udawał, że gryzie. Czasami jednak oblewał niespodzianie psa wodą, co ów uważał za żart w zupełnie złym rodzaju.\\r\\n\\r\\nGłównie jednak cieszyło dzieci to, że pojętne i poważnie myślące zwierzę rozumiało wszystko, czego od niego żądano, i zdawało sobie sprawę nie tylko z każdego rozkazu, lecz z każdego polecenia, z każdego nawet skinienia. Pod tym względem słonie przewyższają niezmiernie wszystkie inne domowe zwierzęta, a King przewyższał bez żadnego porównania Sabę, który na wszelkie przestrogi Nel kiwał ogonem, a potem robił, co chciał. King po kilku tygodniach pomiarkował doskonale, że na przykład osobą, której najwięcej trzeba słuchać jest Staś, a osobą, o którą najwięcej wszyscy dbają — Nel. Więc spełniał najbaczniej rozkazy Stasia, a najbardziej kochał Nel. Z Kalego mniej sobie robił, a Meę lekceważył zupełnie.\\r\\n\\r\\nStaś po urządzeniu miny wcisnął ją w najgłębszą szparę, po czym zalepił całkowicie szparę gliną zostawiając tylko mały otwór, przez który zwieszał się lont ukręcony z suchych włókien palmowych i potarty zmielonym prochem. Stanowcza chwila wreszcie nadeszła: Staś zapalił osobiście naprochowany sznurek, po czym pomknął, ile miał sił w nogach, do drzewa, w którym poprzednio wszystkich pozamykał. Nel obawiała się, czy King nie zanadto się przestraszy, lecz chłopiec uspokoił ją naprzód tym, że wybrał dzień, w którym rano przeszła burza z grzmotami, a po wtóre, zapewnieniem, że dzikie słonie słyszą nieraz huk piorunów, gdy żywioły niebieskie rozpętają się nad dżunglą. Siedzieli jednak z bijącym sercem, licząc minutę za minutą. Straszliwy huk targnął wreszcie powietrzem tak, że potężny baobab zadrżał od góry aż do dołu, a resztki nie wyskrobanego próchna posypały się im na głowy. Staś wyskoczył w tej samej chwili z drzewa i omijając zakręty wąwozu pobiegł do przejścia.\\r\\n\\r\\nSkutki wybuchu okazały się nadzwyczajne. Jedna połowa wapiennej skały rozsypała się w drobne szczątki, druga pękła na kilkanaście większych i mniejszych kawałów, które siła eksplozji porozrzucała na dość znacznej przestrzeni.\\r\\n\\r\\nSłoń był wolny.\\r\\n\\r\\nUradowany chłopak poskoczył teraz na brzeg krawędzi, gdzie już zastał Nel wraz z Meą i Kalim. King przestraszył się jednak trochę i cofnąwszy się na sam brzeg wąwozu stał z podniesioną trąbą patrząc w stronę, w której rozległ się grzmot tak niezwykły. Lecz gdy Nel poczęła na niego wołać, przestał zaraz poruszać uszami, gdy zaś zeszła do niego przez otwarte już przejście, uspokoił się zupełnie. Więcej jednak od Kinga przeraziły się konie, z których dwa zbiegły w dżunglę, tak że Kali odnalazł je dopiero przed samym zachodem słońca.\\r\\n\\r\\nTegoż dnia jeszcze Nel wyprowadziła Kinga „na świat”. Kolos szedł za nią posłusznie jak mały piesek, a następnie wykąpał się w rzece i sam pomyślał o swej wieczerzy, w ten mianowicie sposób, że oparłszy głowę o duży sykomor złamał go jak wątłą trzcinę, a następnie objadł starannie owoce i liście.\\r\\n\\r\\nWrócił jednak wieczorem pod drzewo i wtykając co chwila swój sążnisty nos przez otwór, szukał Nel tak gorliwie i natrętnie, że w końcu Staś musiał mu dać porządnego klapsa po trąbie.\\r\\n\\r\\nNajwięcej jednak rad z wyniku tego dnia był Kali, gdyż spadło mu z głowy gromadzenie żywności dla olbrzyma, co wcale nie było łatwą rzeczą. Toteż Staś i Nel słyszeli go, jak rozpalając ogień do wieczerzy śpiewał nowy hymn radosny, ułożony w następujących słowach:\\r\\n\\r\\n— Pan wielki zabijać ludzi i lwy! yah, yah, yah! pan wielki kruszyć skały, yah! Słoń sam łamać drzewa, a Kali próżnować i jeść — yah! yah!\\r\\n\\r\\nPora dżdżysta, czyli tak zwana massika, miała się ku końcowi. Bywały jeszcze dni chmurne i ulewne, ale bywały i całkiem pogodne. Staś postanowił przenieść się na wskazaną mu przez Lindego górę i zamiar ten przeprowadził wkrótce po uwolnieniu Kinga. Zdrowie Nel nie stało już na zawadzie, gdyż miała się stanowczo lepiej.\\r\\n\\r\\nWybrawszy więc pogodny ranek wyruszyli na południe. Nie bali się już teraz zbłądzić, gdyż chłopiec odziedziczył po Lindem, wśród mnóstwa rozmaitych przedmiotów, kompas i wyborną lunetę, przez którą łatwo było dojrzeć odległe nawet miejscowości. Szło z nimi prócz Saby i osła, pięć obładowanych koni i słoń. Ten oprócz tobołów na grzbiecie niósł na karku i Nel, która między jego niezmiernymi uszyma wyglądała tak, jakby siedziała w wielkim fotelu. Staś bez żalu porzucał nadrzeczny cypel i baobab, albowiem łączyło się z nim wspomnienie choroby Nel. Natomiast dziewczynka spoglądała smutnymi oczyma na skały, na drzewo, na wodospad i zapowiedziała, że wróci tu jeszcze, jak będzie „duża”.\\r\\n\\r\\nJeszcze smutniejszy był jednak mały Nasibu, który kochał szczerze dawnego pana — i obecnie, jadąc na ośle na końcu karawany, oglądał się co chwila ze łzami w stronę, gdzie biedny Linde pozostał aż do dnia Wielkiego Sądu.\\r\\n\\r\\nWiatr wiał z północy i dzień był niezwykle chłodny. Dzięki temu nie potrzebowali przeczekiwać od dziesiątej do trzeciej, dopóki nie przejdzie największy upał — i mogli zrobić więcej drogi, niż czynią zwykle karawany. Droga nie była długa i na kilka godzin przed zachodem słońca Staś dojrzał już górę, ku której dążyli. W dali rysowało się na tle nieba długie pasmo innych szczytów, a ona wznosiła się bliżej i osobno, zupełnie jak wyspa wśród morza dżungli. Gdy przyjechali bliżej, okazało się, że strome jej boki oblewa pętlica tejże samej rzeki, nad którą siedzieli poprzednio. Szczyt był ścięty, płaski zupełnie i widziany z dołu, wydawał się pokryty jednym gęstym lasem. Staś wyliczył, że skoro cypel, na którym rósł ich baobab, wyniesiony był na siedemset metrów, a góra ma osiemset, będą więc mieszkali na wysokości tysiąca pięciuset metrów, a zatem w klimacie niewiele już gorętszym od egipskiego. Myśl ta dodała mu otuchy i chęci do jak najprędszego zajęcia tej naturalnej fortecy.\\r\\n\\r\\nJedyny grzbiet skalisty, który do niej prowadził, znaleźli łatwo i poczęli się nim wspinać. Po upływie półtorej godziny stanęli na szczycie. Ów las widziany z dołu był istotnie lasem, ale bananów. Widok ich uradował nadzwyczajnie wszystkich nie wyłączając Kinga, ale szczególnie rad był Staś, wiedział bowiem, ze nie masz w Afryce posilniejszego, zdrowszego i bardziej zapobiegającego wszelkim chorobom pokarmu jak mąka z wysuszonych bananowych owoców. Było ich zaś tyle, że mogło starczyć choćby na rok.\\r\\n\\r\\nWśród olbrzymich liści tych roślin ukryte były chaty murzyńskie, niektóre popalone w czasie napadu, inne zrujnowane — ale niektóre całe. W środku wznosiła się największa, należąca niegdyś do króla wioski, pięknie ulepiona z gliny, z obszernym dachem tworzącym naokół ścian rodzaj werandy. Przed chatami leżały tu i ówdzie kości i całe kościotrupy ludzkie, białe jak kreda, albowiem oczyszczone przez mrówki, o których najściu wspominał Linde. Od tego najścia upłynęło już wiele tygodni, jednakże w chatach czuć było jeszcze zakwas mrówczany i nie można się w nich było dopatrzyć ani czarnych, wielkich karaluchów, które roją się zwykle w lepiankach murzyńskich, ani pająków, ani skorpionów, ani najmniejszego owadu. Wszystko wyprzątnęły straszliwe siafu. Można też było być pewnym, że na całym szczycie nie ma ani jednego węża, gdyż nawet boa padają ofiarą tych niepohamowanych małych wojowników.\\r\\n\\r\\nPo wprowadzeniu Nel i Mei do chaty naczelnika Staś wydał rozkaz Kalemu i Nasibu uprzątnięcia ludzkich kości. Czarni chłopcy spełnili to polecenie w ten sposób, że powrzucali je do rzeki, która poniosła je dalej. Przy tej czynności pokazało się jednak, że Linde mylił się zapowiadając, iż nie zastaną na górze ani żywego ducha. Cisza panująca po zagarnięciu ludzi przez derwiszów i widok bananów przynęciły tu spore stado szympansów, które na wyższych drzewach pourządzały sobie nawet rodzaj parasoli lub daszków dla ochrony od deszczu. Staś nie chciał ich zabijać ale postanowił je wygnać i w tym celu wystrzelił w powietrze. Wywołało to ogólny popłoch, który powiększył się jeszcze, gdy po strzale rozległo się zajadłe basowe szczekanie Saby i gdy King, podniecony hałasem, zatrąbił groźnie. Ale małpy dla wykonania rejterady nie potrzebowały szukać skalistego grzbietu i chwytając się załamów skał pospuszczały się ku rzece i rosnącym przy niej drzewom z taką szybkością, że kły Saby nie mogły żadnej dosięgnąć.\\r\\n\\r\\nSłońce zaszło. Kali i Nasibu rozpalili ogień dla zgotowania wieczerzy. Staś po rozpakowaniu potrzebnych na noc rzeczy udał się do chaty króla, którą zajęła Nel.\\r\\n\\r\\nW chacie było widno i wesoło, albowiem Mea rozpaliła nie kaganek, który rozświecał wnętrze baobabu, ale dużą, odziedziczoną po Lindem lampę podróżną. Nel nie czuła się wcale zmęczona podróżą w dzień tak chłodny i wpadła w doskonały humor, zwłaszcza gdy Staś oznajmił jej, że kości ludzkie, których się bała, są uprzątnięte.\\r\\n\\r\\n— Jak tu dobrze, Stasiu! — zawołała. — Patrz, i podłoga nawet wylana jest żywicą. Będzie nam tu doskonale.\\r\\n\\r\\n— Jutro dopiero obejrzę dokładnie całą posiadłość — odpowiedział — wnosząc jednak z tego, com dziś widział, można by tu mieszkać choć całe życie.\\r\\n\\r\\n— Żeby z tatusiami, to można by. Ale jak się będzie nazywała posiadłość?\\r\\n\\r\\n— Góra powinna się nazywać w geografii Górą Lindego, a ta wioska niech się nazywa tak jak ty: Nel.\\r\\n\\r\\n— To i ja będę w geografii? — zapytała z wielką radością.\\r\\n\\r\\n— A będziesz, będziesz — odpowiedział z całą powagą Staś.\\r\\n\\r\\n\\r\\n\\r\\nROZDZIAŁ XXXV\\r\\n\\r\\nNa drugi dzień popadywał trochę deszcz, ale że były i godziny pogody, więc Staś wybrał się wczesnym rankiem na zwiedzanie posiadłości i do południa obejrzał wszystkie jej kąty doskonale. Przegląd wypadł na ogół świetnie. Naprzód, pod względem bezpieczeństwa, Góra Lindego była jakby wybranym miejscem w całej Afryce. Zbocza jej okazały się dostępne chyba dla szympansów. Lwy ani pantery nie mogłyby się po nich wdrapać na szczytową płaszczyznę. Co do skalistego grzbietu, dość było umieścić przy wejściu Kinga, aby spać bezpiecznie na oba uszy. Staś doszedł do przekonania, że potrafiłby się tu obronić nawet mniejszym oddziałom derwiszów, gdyż droga wiodąca na górę była tak wąska, że King zaledwie przez nią przeszedł — i człowiek uzbrojony w dobrą broń mógł nie przepuścić żywego ducha. W środku „wyspy” biło źródło chłodnej, czystej jak kryształ wody, które zmieniało się w strumień i biegnąc wężowato wśród bananowych gajów spadało wreszcie ze stromego wiszaru do rzeki, tworząc wąski, podobny do białej taśmy wodospad. W południowej stronie „wyspy” leżały pola pokryte bujnie maniokiem, którego korzenie dostarczają Murzynom ulubionego pokarmu, a za polami wznosiły się grupy wyniosłych niezmiernie palm kokosowych z koronami w kształcie wspaniałych pióropuszów.\\r\\n\\r\\n„Wyspę” otaczało morze dżungli i widok z niej był ogromnie rozległy. Od wschodu siniało pasmo gór Karamojo. Na południu widać było też znaczne wyniosłości, które, wnosząc z ich ciemnej barwy, musiały być pokryte lasem. Natomiast ze strony zachodniej wzrok leciał aż do granicy widnokręgu, na której dżungla stykała się z niebem. Staś dojrzał jednakże za pomocą lunety Lindego liczne parowy i rozrzucone rzadko potężne drzewa, wznoszące się jak kościoły nad trawami. W miejscach, gdzie trawy nie wybujały jeszcze zbyt wysoko, nawet gołym okiem można było zobaczyć całe stada antylop i zebr lub gromady słoni i bawołów. Tu i ówdzie żyrafy pruły szarozieloną powierzchnię dżungli, jak statki prują powierzchnię morza. Tuż nad rzeką igrało kilkanaście kozłów wodnych a inne wynurzały co chwila swe rogate łby z głębiny. Tam gdzie toń była spokojna, wyskakiwały nad nią co chwila owe ryby, które łowił Kali, i migocąc jak srebrne gwiazdy w powietrzu, zapadały na powrót w wodę. Staś obiecywał sobie przyprowadzić tu, gdy się pogoda ustali, Nel i pokazać jej całą tę menażerię.\\r\\n\\r\\nNa „wyspie” nie było natomiast żadnych większych zwierząt, a za to moc motyli i ptaków. Wielkie, białe jak śnieg papugi o czarnych dziobach i żółtych czubach przelatywały nad krzakami gojawów; drobne, cudnie upierzone „wdowy” kołysały się na cienkich łodygach manioku, mieniąc się i błyszcząc jak klejnoty, a z wysokich kokosów dochodziły głosy kukułek afrykańskich i łagodne, podobne do jęków gruchania turkawek.\\r\\n\\r\\nStaś wracał z przeglądu z radością w duszy: „Powietrze jest zdrowe — mówił sobie — bezpieczeństwo zupełne, żywności w bród i pięknie jak w raju!” Wróciwszy do chaty Nel przekonał się, że jednak na wyspie znalazło się większe zwierzę, a nawet dwoje, gdyż mały Nasibu wykrył przez ten czas w gęstwinie bananów kozę z koźlęciem, których nie zdołali zrabować derwisze. Koza była już trochę zdziczała, ale koźlę poprzyjaźniło się natychmiast z Nasibu, który niezmiernie dumny był ze swego odkrycia i z tego, że za jego przyczyną bibi będzie miała teraz codziennie wyborne, świeże mleko.\\r\\n\\r\\n\\r\\n\\r\\n\\r\\n\\r\\n— Co teraz będziemy robili, Stasiu? — zapytała pewnego dnia Nel, gdy już dobrze zagospodarowali się na „wyspie”.\\r\\n\\r\\n— Roboty jest mnóstwo — odrzekł chłopak, po czym rozstawiwszy palce jednej ręki począł wyliczać na nich wszystkie czekające ich prace:\\r\\n\\r\\n— Naprzód, Kali i Mea są poganami, a Nasibu, jako Zanzibarczyk, mahometaninem. Trzeba ich więc oświecić, nauczyć wiary i ochrzcić. Po wtóre, trzeba nawędzić mięsa na przyszłą podróż, a zatem muszę chodzić na polowanie; po trzecie, mając dużo broni i nabojów chcę Kalego nauczyć strzelać, aby nas dwóch było do obrony; a po czwarte, chyba zapomniałaś o latawcach?\\r\\n\\r\\n— O latawcach?\\r\\n\\r\\n— Tak, które będziesz kleiła albo, co jeszcze będzie lepiej, zszywała. I to będzie twoje zajęcie.\\r\\n\\r\\n— Ja nie chcę się tylko bawić.\\r\\n\\r\\n— Wcale też to nie będzie zabawa, ale robota, może najpożyteczniejsza ze wszystkich. Nie myśl też, te skończy się na jednym latawcu, bo musisz ich przygotować z pięćdziesiąt albo i więcej.\\r\\n\\r\\n— Ale na co tyle? — pytała rozciekawiona dziewczynka.\\r\\n\\r\\nWięc Staś począł jej wyłuszczać swoje zamysły i nadzieje. Wypisze oto na każdym latawcu, jak się zowią, jak wyrwali się z rąk derwiszów, gdzie są i dokąd idą. Wypisze także, że proszą o pomoc i o przesłanie depeszy do Port-Saidu. Potem zaś będzie puszczał te latawce zawsze, gdy wiatr będzie wiał z zachodu na wschód.\\r\\n\\r\\n— Wiele ich — mówił — upadnie niedaleko, wiele zatrzymają góry, ale niech choć jeden doleci do brzegu i wpadnie w ręce europejskie — wówczas jesteśmy ocaleni!\\r\\n\\r\\nNel zachwycona była pomysłem i oświadczyła, że z mądrością Stasia nawet King nie może się porównać. Była też zupełnie pewna, że mnóstwo latawców doleci nawet do tatusiów — i obiecywała kleić je od rana do wieczora. Radość jej była tak wielka, że Staś w obawie, by nie dostała gorączki, musiał hamować jej zapał.\\r\\n\\r\\nI odtąd prace, o których mówił Staś, rozpoczęły się na dobre. Kali, któremu kazano nałapać jak najwięcej skaczących ryb, przestał je łowić na wędkę, a natomiast urządził z cienkich bambusów wysoki płot a raczej rodzaj kraty — i zastawę tę przeciągnął w poprzek rzeki. W środku kraty był duży otwór. przez który ryby musiały koniecznie przepływać chcąc dostać się na wolną wodę. Otwór ten zastawiał Kali mocną siecią, uplecioną ze sznurków palmowych; w ten sposób zapewnił sobie obfite codzienne połowy.\\r\\n\\r\\nNapędzał zaś ryby do zdradzieckiej sieci za pomocą Kinga, który, wprowadzony w wodę, mącił ją i burzył tak niesłychanie, że nie tylko owe srebrne skoczki, ale wszelkie inne stworzenia umykały, ile mogły, ku niezmąconej toni. Zdarzały się z tego powodu i szkody, gdyż kilkakrotnie uciekające krokodyle przewracały kratę, a czasem czynił to i sam King, żywiąc bowiem do krokodylów jakąś wrodzoną nienawiść ścigał je, a gdy znalazł się na płytkich wodach, chwytał je trąbą, wyrzucał na brzeg i rozdeptywał zawzięcie.\\r\\n\\r\\nW sieci znajdowały się także często żółwie, z których mali wygnańcy warzyli sobie wyborny rosół. Kali oprawiał ryby i mięso ich suszył na słońcu, a pęcherze odnosił do Nel, która rozcinała je, rozciągała na desce i zmieniała je jakby w ćwiartki papieru, tak duże jak dwie dłonie.\\r\\n\\r\\nPomagał jej w tym Staś i Mea, gdyż robota wcale nie była łatwa. Błonki były znacznie grubsze niż w pęcherzach naszych ryb rzecznych, ale po wysuszeniu stawały się niezmiernie kruche. Staś dopiero po niejakim czasie odkrył, że należy je suszyć w cieniu. Chwilami jednak tracił cierpliwość i jeśli nie zarzucił zamiaru robienia latawców z błon, to tylko dlatego, że uważał je za lżejsze od papierowych i bardziej oporne na deszcz. Zbliżała się już wprawdzie sucha pora roku, ale on nie był pewien, czy i podczas lata nie przechodzą czasem deszcze, zwłaszcza w górach.\\r\\n\\r\\nKleił jednak latawce i z papieru, którego sporo znalazło się między rzeczami Lindego. Pierwszy, duży i lekki, puszczony z wiatrem zachodnim, wzbił się od razu bardzo wysoko, a gdy Staś przeciął sznurek, poleciał, porwany silnym prądem powietrznym, ku łańcuchowi gór Karamojo. Staś śledził jego lot za pomocą lunety, póki nie stał się tak mały jak motyl, jak muszka i póki nie roztopił się wreszcie w bladym błękicie nieba. Następnego dnia puścił inny, uczyniony już z rybich pęcherzy, który wzbił się jeszcze szybciej, ale zapewne z powodu przezroczystości błon wkrótce zniknął zupełnie z oczu.\\r\\n\\r\\nNel pracowała nadzwyczaj gorliwie i w końcu małe jej paluszki stały się tak zręczne, że ani Staś, ani Mea nie mogli jej w robocie nadążyć. Sił jej teraz nie brakło. Zdrowy klimat Góry Lindego po prostu odrodził ją na nowo. Termin, w którym mógł przyjść trzeci, śmiertelny atak febry, minął stanowczo. Staś zaszył się tego dnia w gęstwinie bananów i płakał z radości. Po dwóch tygodniach pobytu na górze zauważył, że dobre Mzimu wygląda zupełnie inaczej, niż wyglądało na dole w dżungli. Policzki jej popełniały; cera z żółtej i przeźroczystej stała się na powrót różana, a spod obfitej czupryny patrzyły wesoło na świat oczy pełne blasku. Chłopiec błogosławił chłodne noce, przeźroczystą zdrojową wodę, mąkę z suszonych bananów — i przede wszystkim Lindego.\\r\\n\\r\\nSam wychudł i sczerniał, co było dowodem, że febra się go nie ima, gdyż chorzy na nią nie opalają się na słońcu, ale wyrósł i zmężniał. Ruch i praca fizyczna spotęgowały w nim dzielność i siłę. Muskuły jego rąk stały się jak stalowe. Był to naprawdę zahartowany już podróżnik afrykański. Polując codziennie i strzelając tylko kulami stał się też niezrównanym strzelcem. Dzikich zwierząt nie obawiał się już wcale, albowiem zrozumiał, że kudłatym lub cętkowanym myśliwcom w dżungli niebezpieczniej jest z nim się spotkać niż jemu z nimi. Raz zabił jednym strzałem wielkiego nosorożca, który, zbudzony z drzemki pod akacją, szarżował na niego niespodzianie. Z napastliwych bawołów afrykańskich, które rozpraszają czasem całe karawany, nic sobie nie robił.\\r\\n\\r\\nOboje z Nel, prócz klejenia latawców i obok innych codziennych zajęć, zabrali się także do nawracania Kalego, Mei i Nasibu. Ale poszło to trudniej, niż się spodziewali. Czarna trójka słuchała jak najchętniej nauk, ale pojmowała je na swój, właściwy Murzynom, sposób. Gdy Staś opowiadał im o stworzeniu świata, o raju i o wężu, szło jeszcze nieźle, ale gdy doszedł do tego, jak Kain zabił Abla, Kali mimo woli pogłaskał się po żołądku i zapytał z całym spokojem:\\r\\n\\r\\n— A czy go potem zjadł?\\r\\n\\r\\nCzarny chłopak twierdził wprawdzie zawsze, że Wa-hima nigdy ludzi nie jedzą, ale widocznie pamięć o tym pozostała jeszcze jako narodowa tradycja między nimi.\\r\\n\\r\\nNie mógł również zrozumieć, dlaczego Pan Bóg nie zabił złego Mzimu — i wielu podobnych rzeczy. Pojęcia o złem i dobrem miał także aż nadto afrykańskie, wskutek czego między nauczycielem a uczniem zdarzyła się pewnego razu taka rozmowa:\\r\\n\\r\\n— Powiedz mi — zapytał Staś — co to jest zły uczynek?\\r\\n\\r\\n— Jeśli ktoś Kalemu zabrać krowy — odpowiedział po krótkim namyśle — to jest zły uczynek.\\r\\n\\r\\n— Doskonale! — zawołał Staś — a dobry?\\r\\n\\r\\nTym razem odpowiedź przyszła bez namysłu:\\r\\n\\r\\n— Dobry, to jak Kali zabrać komu krowy.\\r\\n\\r\\nStaś był zbyt młody, by zmiarkować, że podobne poglądy na złe i dobre uczynki wygłaszają i w Europie — nie tylko politycy, ale i całe narody.\\r\\n\\r\\nJednakże powoli, powoli rozjaśniało się w czarnych głowach, a to, czego nie mogły pojąć głowy, chwytały gorące serca. Po pewnym czasie można już było przystąpić do chrztu, który odbył się bardzo uroczyście. Rodzice chrzestni ofiarowali każdemu z dzieci po cztery dotis białego perkalu i po biczu niebieskich paciorków. Mea czuła się wszelako nieco zawiedziona, albowiem w naiwności ducha rozumiała, że po chrzcie wybieleje natychmiast na niej skóra, i wielkie było jej zdziwienie, gdy spostrzegła, że pozostała czarna jak i przedtem. Nel pocieszyła ją jednak zupełnie zapewnieniem, że ma teraz duszę białą.\\r\\n\\r\\n\\r\\n\\r\\nROZDZIAŁ XXXVI\\r\\n\\r\\nStaś uczył także Kalego strzelać z karabinu remingtona i ta nauka szła łatwiej od nauki katechizmu. Po dziesięciodniowym strzelaniu do celu i do krokodylów, które sypiały na pobrzeżnych piaskach rzeki, młody Murzyn zabił dużą antylopę pufu, potem kilka arielów, a wreszcie dzika ndiri. To jednak spotkanie omal nie skończyło się wypadkiem takim, jaki zdarzył się Lindemu, albowiem ndiri, do którego Kali po strzale zbliżył się niebacznie, zerwał się i rzucił się na niego z postawionym do góry ogonem. Kali cisnąwszy karabin schronił się na drzewo i siedział na nim dopóty, dopóki krzykiem nie przywołał Stasia, który jednakże zastał już dzika nieżywego. Na bawoły, lwy i nosorożce Staś nie pozwalał jeszcze chłopcu polować. Do słoni, które przychodziły wieczorami do wodopoju, i sam nie strzelał, gdyż obiecał Nel, że nigdy żadnego nie zabije.\\r\\n\\r\\nGdy jednak rano albo w godzinach popołudniowych dojrzał z góry przez lunetę pasące się w dżungli stada zebr, bubalów, arielów lub kozłów-skoczków, brał Kalego z sobą. W czasie tych wycieczek często wypytywał się o narody Wa-hima i Samburu, z którymi, chcąc iść na wschód do brzegów oceanu, musieli koniecznie się spotkać.\\r\\n\\r\\n— Czy ty wiesz o tym, Kali — zapytał pewnego razu — że za dwadzieścia dni, a na koniach nawet prędzej moglibyśmy dojechać do twego kraju?\\r\\n\\r\\n— Kali nie wie, gdzie mieszkać Wa-hima — odpowiedział młody Murzyn potrząsając smutnie głową.\\r\\n\\r\\n— Ale ja wiem; oni mieszkają w tej stronie, z której rano wstaje słońce, nad jakąś wielką wodą.\\r\\n\\r\\n— Tak! tak! — zawołał ze zdumieniem i radością chłopak. — Bassa-Narok! to po naszemu wielka i czarna woda. Pan wielki wiedzieć wszystko.\\r\\n\\r\\n— Nie, bo nie wiem, jak przyjęliby nas Wa-hima, gdybyśmy do nich przyszli.\\r\\n\\r\\n— Kali by kazać im padać na twarz przed panem wielkim i przed dobrym Mzimu.\\r\\n\\r\\n— A czy by cię usłuchali?\\r\\n\\r\\n— Ojciec Kalego nosić skórę lamparta i Kali także.\\r\\n\\r\\nStaś zrozumiał, iż to znaczy, że ojciec Kalego jest królem, a on sam najstarszym z jego synów i przyszłym władcą Wa-himów.\\r\\n\\r\\nWięc pytał w dalszym ciągu:\\r\\n\\r\\n— Mówiłeś mi, że byli u was biali podróżnicy i że starsi ludzie ich pamiętają?\\r\\n\\r\\n— Tak, i Kali słyszał, że mieli na głowach dużo perkalu.\\r\\n\\r\\n„Ach! — pomyślał Staś — więc to nie byli Europejczycy, tylko Arabowie, których Murzyni z powodu ich jaśniejszej cery i białych ubrań poczytali za białych.”\\r\\n\\r\\nPonieważ jednak Kali ich nie pamiętał i nie mógł dać o nich żadnych ściślejszych objaśnień, więc Staś zadał mu inne pytanie:\\r\\n\\r\\n— Czy Wa-hima nie zabili żadnego z tych biało ubranych ludzi?\\r\\n\\r\\n— Nie. Wa-hima ani Samburu nie mogą tego zrobić.\\r\\n\\r\\n— Dlaczego?\\r\\n\\r\\n— Bo oni mówili, że gdyby krew ich wsiąknąć w ziemię, deszcz przestać by padać.\\r\\n\\r\\n„Rad jestem, że tak wierzą” — pomyślał znów Staś.\\r\\n\\r\\nPo czym jeszcze zapytał:\\r\\n\\r\\n— Czy Wa-hima poszliby z nami aż do morza, gdybym obiecał im dużo perkalu, paciorków i strzelb?\\r\\n\\r\\n— Kali pójść i Wa-hima także, ale pan wielki zwojować pierwej Samburu, którzy siedzą z drugiej strony wody.\\r\\n\\r\\n— A kto siedzi za Samburu?\\r\\n\\r\\n— Za Samburu nie ma gór i jest dżungla, a w niej lwy.\\r\\n\\r\\nNa tym skończyła się rozmowa. Staś coraz częściej myślał teraz o wielkiej podróży na wschód, pamiętając, co mówił Linde, że można tam spotkać Arabów znad wybrzeży, handlujących kością słoniową, a może i wyprawy misyjne. Wiedział, że taka podróż to dla Nel szereg strasznych trudów i nowych niebezpieczeństw, ale rozumiał, że nie mogą przez całe życie pozostać na Górze Lindego i że trzeba będzie wkrótce wyruszyć w drogę. Czas po porze dżdżystej, gdy woda pokrywa zaraźliwe błota, a sama znajduje się wszędzie, był na to najodpowiedniejszy. Upały na wysokim szczycie nie dawały im się jeszcze we znaki; noce bywały tak chłodne, że trzeba się było dobrze okrywać. Ale w dżungli na dole było już znacznie goręcej i wiadomo było, że wkrótce przyjdą skwary niezmierne. Deszcz rzadko już teraz zraszał ziemię i poziom wody w rzece zniżał się codziennie. Staś przypuszczał, że latem zmienia się ona może w jeden z takich khorów, jakich wiele widział w Pustyni Libijskiej, i że tylko samym środkiem jej koryta płynie wąski pasek wody.\\r\\n\\r\\nJednakże odkładał wyjazd z dnia na dzień. Na Górze Lindego było wszystkim tak dobrze, zarówno ludziom, jak zwierzętom! Nel pozbyła się tu nie tylko febry, ale i anemii, Stasia nawet nie zabolała nigdy głowa; skóra na Kalim i Mei poczęła się świecić jak ciemny atłas. Nasibu wyglądał jak melon chodzący na cienkich nogach, a King spasł się nie mniej niż konie i osioł. Staś wiedział dobrze, że takiej drugiej „wyspy” wśród morza dżungli nie znajdą już do końca podróży.\\r\\n\\r\\nI z obawą patrzył w przyszłość, jakkolwiek mieli teraz ogromną pomoc, a w danym razie i obronę w Kingu.\\r\\n\\r\\nW ten sposób, nim zaczęli przygotowania podróżne, upłynął jeszcze tydzień. W chwilach wolnych od robienia pakunków nie przestawali jednak puszczać latawców z oznajmieniem, że idą na wschód, ku jakiemuś jezioru i ku oceanowi, a puszczali je w dalszym ciągu dlatego, że przyszedł silny, podobny chwilami do huraganu wiatr zachodni, który porywał je i niósł hen, ku górom i za góry. Aby zabezpieczyć Nel od spiekoty, Staś zrobił z resztek namiotu palankin, w którym dziewczynka miała jechać na słoniu. King po kilku próbach przyzwyczaił się do tego niewielkiego ciężaru, jak również do przymocowywania mu na grzbiecie palankinu za pomocą mocnych sznurów palmowych. Ten ładunek był zresztą piórkiem w porównaniu do innych, którymi zamierzano go objuczyć, a których rozdziałem i wiązaniem zajęci byli Kali i Mea.\\r\\n\\r\\nMały Nasibu dostał polecenie suszenia bananów i rozcierania ich między dwoma płaskimi kamieniami na mąkę. W zrywaniu ciężkich wiązek owocowych pomagał mu także King, przy czym objadali się obaj tak niesłychanie, że wkrótce w pobliżu chat zbrakło zupełnie bananów i musieli chodzić do innej plantacji, położonej na przeciwległym krańcu płaskowzgórza. Saba, który nie miał nic do roboty, towarzyszył im najczęściej w tych wycieczkach.\\r\\n\\r\\nAle Nasibu omal nie przypłacił swej gorliwości życiem albo przynajmniej szczególną w swoim rodzaju niewolą. Zdarzyło się bowiem, że gdy raz zbierał banany nad brzegiem stromego wiszaru, ujrzał nagle w szczerbie skalnej okropną twarz, pokrytą czarną sierścią, mrugającą nań oczyma i wyszczerzającą białe kły jakby w uśmiechu. Chłopiec skamieniał w pierwszej chwili ze strachu, a następnie począł zmykać co siły. Zanim jednak przebiegł kilkanaście kroków, kosmate ramię obwinęło go dokoła, podniosło w górę i czarny jak noc potwór począł z nim uciekać do przepaści.\\r\\n\\r\\nNa szczęście olbrzymia małpa porwawszy chłopca mogła biec tylko na dwóch nogach, wskutek czego Saba, który był w pobliżu, dognał ją z łatwością i zatopił kły w jej plecach. Rozpoczęła się straszliwa walka, w której pies pomimo swego potężnego wzrostu i sił byłby uległ z pewnością, albowiem goryl pokonuje nawet lwa. Małpy jednak w ogóle nie mają zwyczaju puszczać zdobyczy, choćby chodziło o ich wolność i życie. Goryl, pochwycony przy tym z tyłu, nie mógł łatwo Saby dosięgnąć, wszelako porwawszy go za kark lewą ręką, już podniósł go w górę, gdy wtem zadudniła pod ciężkimi krokami ziemia — i nadbiegł King.\\r\\n\\r\\nWystarczyło jedno lekkie uderzenie trąbą, by straszny „leśny diabeł”, jak nazywają gorylów Murzyni, legł ze zdruzgotaną czaszką i karkiem. King jednak dla większej pewności lub przez przyrodzoną zapalczywość przygwoździł go jeszcze swym kłem do ziemi, a następnie nie przestawał się nad nim mścić, dopóki zaniepokojony rykiem i wyciem Staś nie nadleciał ze strzelbą od strony chat i nie kazał mu zaprzestać.\\r\\n\\r\\nGoryl leżał teraz w kałuży krwi, którą chłeptał Saba i która czerwieniła się na kłach Kinga — ogromny, z wywróconymi białkami oczu i z wyszczerzonymi kłami, straszny jeszcze, choć już nieżywy. Słoń trąbił tryumfalnie, a popielaty z przerażenia Nasibu opowiadał Stasiowi, co się stało. Ów namyślał się przez chwilę, czy nie sprowadzić Nel i nie pokazać jej potwornej małpy, ale porzucił ten zamiar, gdyż nagle ogarnął go strach.\\r\\n\\r\\nPrzecież Nel często chodziła sama po „wyspie”— więc ją także mogło coś podobnego spotkać.\\r\\n\\r\\nPokazało się zatem, że Góra Lindego nie jest tak bezpiecznym schronieniem, jak się z początku zdawało.\\r\\n\\r\\nStaś wrócił do chaty i opowiedział Nel o wypadku, ona zaś słuchała z ciekawością i bojaźnią, otwierając szeroko oczy i powtarzając raz po raz:\\r\\n\\r\\n— Widzisz, co by się stało bez Kinga?\\r\\n\\r\\n— Prawda! — z taką nianią można się nie bać o dziecko, toteż póki nie wyjedziemy, nie wychodź ani na krok bez niego.\\r\\n\\r\\n— A kiedy wyjedziemy?\\r\\n\\r\\n— Zapasy przygotowane, ładunki rozdzielone, więc należy tylko objuczyć zwierzęta i możemy ruszać choćby jutro.\\r\\n\\r\\n— Do tatusiów!\\r\\n\\r\\n— Jeśli Bóg pozwoli — odpowiedział poważnie Staś.\\r\\n\\r\\n\\r\\n\\r\\nROZDZIAŁ XXXVII\\r\\n\\r\\nWyruszyli jednakże dopiero w kilka dni po tej rozmowie. Odjazd po krótkiej modlitwie, w której polecili się gorąco Bogu, nastąpił wraz ze świtem o godzinie szóstej rano. Na czele jechał konno Staś, poprzedzany tylko przez Sabę. Za nim kroczył poważnie King machając uszyma i niosąc na swym potężnym grzbiecie płócienny palankin, a w palankinie Nel wraz z Meą, następnie szły jeden za drugim konie Lindego, powiązane długim palmowym powrozem i niosące rozliczne ładunki, a pochód zamykał mały Nasibu na spasionym, również jak i on sam, ośle.\\r\\n\\r\\nZ powodu wczesnej godziny upał nie dawał się zrazu zbytnio we znaki, choć dzień był pogodny i zza gór Karamojo wytoczyło się wspaniałe, nie przysłonięte żadną chmurką słońce. Ale powiew wschodni łagodził żar jego promieni. Chwilami wstawał nawet dość mocny wiatr, pod którego tchnieniem pokładały się trawy i cała dżungla falowała jak morze. Po obfitych deszczach wszelka roślinność wyrosła tak bujnie, że zwłaszcza w niższych miejscach chowały się w trawach nie tylko konie, ale nawet i King, tak że nad rozkołysaną zieloną powierzchnią widać było tylko biały palankin, który posuwał się naprzód jakby statek na jeziorze. Po godzinie drogi na niewielkiej suchej wyniosłości, wznoszącej się na wschód od Góry Lindego, trafili na olbrzymie osty, mające łodygi grubości pni drzewnych, a kwiaty tak wielkie jak głowa ludzka. Na zboczach niektórych wzgórz, które z daleka wydawały się jałowe, widzieli wrzosy wysokie na osiem metrów. Inne rośliny, które w Europie należą do najdrobniejszych, przybierały tu odpowiednie do ostów i wrzosów rozmiary, a olbrzymie pojedyncze drzewa wznoszące się nad dżunglą wyglądały istotnie jak kościoły. Szczególniej figowce, zwane daro, których płaczące gałęzie zetknąwszy się z ziemią zmieniają się w nowe pnie, pokrywały ogromne przestrzenie, tak że każde drzewo tworzyło jakby osobny gaj.\\r\\n\\r\\nKraina z dala widziana wydawała się, jak jeden las; z bliska jednak pokazywało się, że wielkie drzewa rosną co kilkanaście, czasem co kilkadziesiąt kroków. W północnej stronie widać ich było bardzo mało i okolica przybierała charakter górskiego stepu pokrytego równą dżunglą, nad którą wznosiły się tylko parasolowate akacje. Trawy były tam bardziej zielone, mniejsze i widocznie lepsze jako pasza, albowiem Nel z grzbietu Kinga, a Staś z wyniosłości, na które wjeżdżał, widzieli tak wielkie stada antylop, jakich nie spotkali dotychczas nigdzie. Pasły się one czasem osobno, czasem pomieszane razem: gnu, pufu, ariele, antylopy, krowy, bubale, kozły skaczące i wielkie kudu. Nie brakło także zebr i żyraf. Stada na widok karawany przestawały się paść, podnosiły głowy i strzygąc uszami patrzyły na biały palankin z nadzwyczajnym zdumieniem, po czym pierzchały w jednej chwili; ubiegłszy kilkaset kroków znów stawały, znów przypatrywały się tej nie znanej sobie rzeczy, aż wreszcie zaspokoiwszy ciekawość poczynały się paść spokojnie. Niekiedy zrywał się przed karawaną z fukiem i łomotem nosorożec, ale wbrew swej popędliwej naturze i gotowości do atakowania wszystkiego, co mu się nawinie przed oczy, pierzchał sromotnie na widok Kinga, którego tylko rozkazy Stasia powstrzymywały od pościgu.\\r\\n\\r\\nSłoń afrykański nienawidzi bowiem nosorożca i jeśli znajdzie jego świeży ślad, wówczas dufając w siłę przemożną idzie za nim, póki nie znajdzie przeciwnika i nie stoczy z nim walki, której ofiarą pada prawie zawsze nosorożec. Kingowi, który zapewne niejednego miał już na sumieniu, niełatwo przychodziło wyrzec się dawnego zwyczaju, ale tak już był oswojony i tak przywykł już uważać Stasia za swego władcę, że posłyszawszy jego głos i spostrzegłszy groźnie patrzące oczy, opuszczał podniesioną trąbę, kładł uszy po sobie i szedł dalej spokojnie. A Stasiowi nie brakło wprawdzie ochoty, by widzieć walkę olbrzymów, ale obawiał się o Nel. Gdyby słoń puścił się w cwał, palankin mógł się rozlecieć, a co gorzej, ogromny zwierz mógł nim zaczepić o pierwszą lepszą gałąź, a wówczas życie Nel byłoby w strasznym niebezpieczeństwie. Staś wiedział z opisów polowań, które czytywał jeszcze w Port-Saidzie, że polujący na tygrysy w Indiach więcej niż tygrysów obawiają się tego, by słoń w popłochu lub pościgu nie zawadził wieżyczką o drzewo. Wreszcie i sam cwał olbrzyma jest tak ciężki, że podobnej jazdy nikt bez szwanku dla zdrowia nie mógłby długo wytrzymać.\\r\\n\\r\\nLecz z drugiej strony obecność Kinga usuwała mnóstwo niebezpieczeństw. Złośliwe i zuchwałe bawoły, które spotkali tegoż dnia dążące do małego jeziorka, gdzie zbierał się pod wieczór wszelki zwierz okoliczny, pierzchły na jego widok także i okrążywszy całe jeziorko piły po drugiej stronie. W nocy King, przywiązany za tylną nogę do drzewa, pilnował namiotu, w którym spała Nel; była to zaś straż tak pewna, że Staś kazał wprawdzie palić ogień, ale uznał za rzecz zbyteczną otaczać obóz zeribą, chociaż wiedział, że w okolicy zamieszkanej przez tak liczne stada antylop nie może braknąć i lwów. Jakoż zdarzyło się tej samej nocy, że kilka ich poczęło ryczeć w olbrzymich jałowcach rosnących na zboczach wzgórz. Mimo płonącego ognia lwy, znęcone zapachem koni, zbliżały się do obozu, lecz gdy wreszcie Kingowi sprzykrzyło się słuchać ich głosów i gdy nagle wśród ciszy rozległ się na kształt grzmotu jego groźny „baritus” — umilkły jak niepyszne, zrozumiawszy widocznie, że z tego rodzaju osobą lepiej jest nie wdawać się w żaden bezpośredni interes. Dzieci spały też przez resztę nocy wybornie i dopiero świtaniem puściły się w dalszą podróż.\\r\\n\\r\\nLecz dla Stasia zaczęły się znów troski i niepokoje. Naprzód zmiarkował, że podróżują wolno i że nie będą mogli robić więcej nad dziesięć kilometrów dziennie. Posuwając się w ten sposób zdołaliby wprawdzie za miesiąc dotrzeć do granicy Abisynii, ponieważ jednak Staś postanowił iść we wszystkim za radą Lindego, a Linde twierdził stanowczo, że do Abisynii przedrzeć się nie zdołają, przeto pozostawała tylko droga do oceanu. Ale wedle obliczeń Szwajcara od oceanu dzieliło ich przeszło tysiąc kilometrów — i to w prostej linii, albowiem do leżącego bardziej na południe Mombassa było jeszcze dalej, przeto cała podróż musiałaby zająć przeszło trzy miesiące czasu. Staś z trwogą myślał, że jest to trzy miesiące znojów, trudów i niebezpieczeństw ze strony szczepów murzyńskich, na które mogli natrafić. Byli jeszcze w kraju pustym, z którego wygnała ludność ospa i wieści o rajzach derwiszów, ale Afryka jest w ogóle dość ludna, musieli więc prędzej czy później wejść w okolice zamieszkane przez nieznane pokolenia, rządzone jak zwykle przez dzikich i okrutnych królików. Było nie lada zadaniem wynieść z takich opałów wolność i życie.\\r\\n\\r\\nStaś liczył po prostu na to, że jeśli trafią na lud Wa-himów, to wyćwiczy kilkudziesięciu wojowników w strzelaniu, a następnie skłoni ich wielkimi obietnicami, by towarzyszyli mu aż do oceanu. Ale Kali nie miał żadnego pojęcia o tym, gdzie mieszkają Wa-hima, a Linde, który coś o nich słyszał, nie mógł również ani wskazać drogi do nich, ani oznaczyć dokładnie miejscowości przez nich zajętej. Linde wspominał o jakimś wielkim jeziorze, o którym wiedział tylko z opowiadań, a Kali twierdził na pewno, że z jednej strony tego jeziora, które nazywał Bassa-Narok, mieszkają Wa-hima, z drugiej Samburu. Otóż Stasia trapiło to, że w geografii Afryki, której w szkole w Port-Saidzie uczono bardzo dokładnie, nie było o takim jeziorze żadnej wzmianki. Gdyby mówił mu o nim tylko Kali, przypuszczałby, że to jest Wiktoria-Nianza, ale nie mógł mylić się w ten sposób Linde, który szedł właśnie od Wiktorii na północ wzdłuż gór Karamojo i z wieści zasięgniętych od mieszkańców tychże gór doszedł do wniosku, że to tajemnicze jezioro leży dalej na wschód i północ. Staś nie wiedział, co o tym wszystkim myśleć, a natomiast obawiał się, że może na jezioro i Wa-himów całkiem nie trafić; obawiał się także dzikich szczepów, bezwodnych dżungli, nieprzebytych gór, muchy tse-tse, która zabija zwierzęta; bał się śpiączki, febry dla Nel, upałów i tych niezmiernych przestrzeni, które dzieliły ich jeszcze od oceanu.\\r\\n\\r\\nLecz po opuszczeniu Góry Lindego nie pozostawało nic innego jak iść naprzód, ciągle na wschód i na wschód. Linde mówił wprawdzie, że jest to podróż nad siły nawet doświadczonego i energicznego podróżnika, ale Staś zdobył już dużo doświadczenia, a co do energii, to ponieważ szło o Nel, postanowił wydobyć z siebie tyle zaradności, ile będzie potrzeba. Tymczasem chodziło o oszczędzanie sił dziewczynki, więc postanowił podróżować tylko od szóstej rano do dziesiątej przed południem, a drugi etap od trzeciej do szóstej wieczorem, to jest do zachodu słońca, czynić tylko wówczas, gdyby na miejscu pierwszego postoju nie było wody.\\r\\n\\r\\nAle tymczasem, ponieważ deszcze padały w czasie massiki bardzo obficie, wodę znajdowali wszędzie. Jeziorka utworzone przez ulewy w dolinach były jeszcze dobrze napełnione, a z gór spływały tu i ówdzie strumienie toczące kryształową i chłodną wodę, w której kąpiel była wyborna, a zarazem zupełnie bezpieczna, albowiem krokodyle mieszkają tylko w większych wodach, w których nie brak ryb stanowiących ich zwykłe pożywienie.\\r\\n\\r\\nStaś jednak nie pozwalał pić dziewczynce surowej wody, jakkolwiek odziedziczył po Lindem doskonały filtr, którego działanie napełniało zawsze zdumieniem Kalego i Meę. Oboje widząc, że filtr zanurzony w mętną białawą wodę przepuszcza do zbiornika tylko czystą i przezroczystą, pokładali się ze śmiechu i bili się dłońmi po kolanach na znak podziwu i radości.\\r\\n\\r\\nW ogóle podróż z początku szła łatwo. Mieli po Lindem spore zapasy kawy, herbaty, cukru, bulionu, różnych konserw i wszelkiego rodzaju lekarstw. Staś nie potrzebował oszczędzać ładunków, było ich bowiem więcej, niż mogli zabrać; nie brakło również rozmaitych narzędzi, broni wszelakiego kalibru i rac, które przy zetknięciu się z Murzynami mogły się bardzo przydać. Kraj był żyzny; zwierzyny, a więc świeżego mięsa, wszędy obfitość. Owoców również. Tu i ówdzie w nizinach trafiały się błota, ale pokryte jeszcze wodą, a zatem nie zarażające powietrza szkodliwymi wyziewami. Moskitów, które wszczepiają w krew febrę, nie było na wyżynach wcale. Upał od dziesiątej rano czynił się wprawdzie nieznośny, ale mali podróżnicy zatrzymywali się w czasie tak zwanych „białych godzin” w głębokim cieniu wielkich drzew, przez których gęstwę nie przedzierał się żaden promień słoneczny. Zdrowie dopisywało Nel, Stasiowi i Murzynom doskonale.\\r\\n\\r\\n\\r\\n\\r\\nROZDZIAŁ XXXVIII\\r\\n\\r\\nPiątego dnia podróży Staś jechał razem z Nel na Kingu, trafili bowiem na szeroki pas akacji rosnących tak gęsto, że konie mogły iść tylko szlakiem utorowanym przez słonia. Godzina była wczesna, ranek promienny i rosisty. Dzieci rozmawiały o podróży i o tym, że każdy dzień zbliża ich jednak do oceanu i do ojców, do których oboje nie przestawali tęsknić ciągle. Był to od chwili porwania ich z Faujmu niewyczerpany przedmiot wszystkich rozmów, które wzruszały ich zawsze do łez. I powtarzali wciąż jedno w kółko: że tatusiowie myślą, iż oni już nie żyją albo że przepadli na wieki — i obaj martwią się, i wbrew nadziei wysyłają do Chartumu Arabów po wieści, a oni oto są już daleko nie tylko od Chartumu, ale i od Faszody, a za pięć dni będą jeszcze dalej — a potem znów jeszcze dalej, aż wreszcie dotrą do oceanu albo przedtem jeszcze do jakichś miejsc, skąd będzie można przesłać depeszę. Jedyną w całej karawanie osobą, która wiedziała, co ich jeszcze czeka, był Staś — Nel natomiast była najgłębiej przekonana, że nie ma takiej rzeczy na świecie, której „Stes” nie potrafiłby dokonać, i była zupełnie pewna, że ją doprowadzi do brzegu. Więc nieraz uprzedzając wypadki wyobrażała sobie w swej małej główce, co to będzie, gdy przyjdzie pierwsza o nich wiadomość — i szczebiocąc jak ptaszek opowiadała o tym Stasiowi. „Siedzą — mówiła — tatusiowie w Port-Saidzie i płaczą — aż tu wchodzi boy z depeszą. Co to jest? Mój albo twój tatuś otwiera, patrzy na podpis i czyta: «Staś i Nel». O, to dopiero się ucieszą! to dopiero się zerwą, żeby jechać naprzeciw nas! to dopiero będzie radość w całym domu — i tatusiowie się ucieszą, i wszyscy się ucieszą — i będą cię chwalili — i przyjadą — i ja obejmę mocno tatusia za szyję, i potem będziemy zawsze razem… i…”\\r\\n\\r\\nI kończyło się na tym, że bródka zaczynała się jej trząść, śliczne oczki zmieniały się w dwie fontanny, a w końcu opierała głowę na ramieniu Stasia i płakała zarazem z żalu, tęsknoty i radości na myśl o przyszłym spotkaniu. A Staś, lecąc wyobraźnią w przyszłość, odgadywał, że ojciec będzie dumny z niego że powie mu: „Spisałeś się, jak na Polaka przystało” — i wzruszenie ogarniało go ogromne, a w sercu rodziła się tęsknota, zapał i nieugięta jak stal odwaga. „Muszę — mówił sobie — wyratować Nel, muszę dożyć takiej chwili.” I wówczas jemu także zdawało się że nie ma takich niebezpieczeństw, których nie zdołałby zwyciężyć, ani takich przeszkód, których nie zdołałby skruszyć.\\r\\n\\r\\nAle do ostatecznego zwycięstwa było jeszcze daleko. Tymczasem przedzierali się przez gaj akacji. Długie kolce tych drzew czyniły nawet na skórze Kinga białawe rysy. Wreszcie gaj zrzedniał, a poprzez gałęzie rozrzuconych drzew widać było dalej zieloną dżunglę. Staś, mimo że upał dawał się już mocno we znaki, wysunął się z palankinu i usadowił się na karku słonia, by obaczyć, czy na widnokręgu nie ma jakich stad antylop lub zebr, postanowił bowiem odnowić zapas mięsa.\\r\\n\\r\\nJakoż po prawej stronie dojrzał stadko arielów, złożone z kilku sztuk, a wśród nich dwa strusie, lecz gdy minęli ostatnią kępę drzew i słoń zwrócił się na lewo, inny widok uderzył oczy chłopca: oto w odległości pół kilometra spostrzegł obszerny łan manioku, a na skraju łanu kilkanaście czarnych postaci, zajętych widocznie robotą w polu.\\r\\n\\r\\n— Murzyni! — zawołał zwracając się do Nel.\\r\\n\\r\\nI serce poczęło mu bić niespokojnie. Przez chwilę zawahał się, czy nie zawrócić i nie skryć się na powrót w akacjach, lecz przyszło mu na myśl, że w zaludnionym kraju trzeba będzie jednak prędzej czy później spotkać się z mieszkańcami i wejść z nimi w stosunki i że od tego, jak się te stosunki ułożą, zależeć może los całej podróży, więc po krótkim namyśle skierował słonia ku polu.\\r\\n\\r\\nW tej samej chwili zbliżył się Kali i ukazując ręką na kępę drzew rzekł:\\r\\n\\r\\n— Panie wielki, oto tam wieś murzyńska, a tu kobiety pracują przy manioku. Czy mam podjechać ku nim?\\r\\n\\r\\n— Podjedziemy razem — odpowiedział Staś — i wówczas powiesz im, że przybywamy jako przyjaciele.\\r\\n\\r\\n— Wiem, panie, co im powiedzieć — zawołał z wielką pewnością siebie młody Murzyn.\\r\\n\\r\\nI zwróciwszy konia ku pracującym, złożył dłonie koło ust i jął krzyczeć:\\r\\n\\r\\n— Yambo, he! yambo sana!\\r\\n\\r\\nNa ten głos zajęte okopywaniem manioku kobiety zerwały się i stanęły jak wryte, ale trwało to tylko jedno mgnienie oka, następnie bowiem, porzuciwszy w popłochu motyki i kobiałki, poczęły z wrzaskiem uciekać ku owym drzewom, wśród których kryła się wieś.\\r\\n\\r\\nMali podróżnicy zbliżali się wolno i spokojnie. W gęstwinie rozległo się wycie kilkuset głosów, po czym zapadła cisza. Przerwał ją wreszcie głuchy, ale donośny huk bębna, który nie ustawał już później ani na chwilę.\\r\\n\\r\\nByło to widocznie hasło do boju dla wojowników, albowiem przeszło trzystu ich wysunęło się nagle z gęstwiny. Wszyscy ustawili się w długi szereg przed wioską. Staś zatrzymał Kinga w odległości stu kroków i począł im się przypatrywać. Słońce oświecało ich dorodne postacie, szerokie piersi i silne ramiona. Uzbrojeni byli w łuki i włócznie. Naokół bioder mieli krótkie spódniczki z wrzosów, a niektórzy — ze skór małpich. Głowy ich zdobiły pióra strusi, papug lub wielkie peruki zdarte z czaszek pawianów. Wyglądali wojowniczo i groźnie, ale stali nieruchomie w milczeniu, albowiem zdumienie ich nie miało wprost granic i potłumiło chęć do boju. Wszystkie oczy wlepione były w Kinga, w biały palankin i w siedzącego na karku słonia białego człowieka.\\r\\n\\r\\nA jednakże słoń nie był dla nich zwierzęciem nie znanym. Przeciwnie! żyli oni pod ciągłą przemocą słoni których całe stada wyniszczały nocami ich pola maniokowe oraz plantacje bananów i palm dum. Ponieważ włócznie i strzały nie przebijały skóry słoniowej, biedni Murzyni walczyli ze szkodnikami za pomocą ognia, za pomocą krzyków, naśladowania głosów kogucich, kopania dołów i urządzania pułapek z pni drzewnych. Ale tego, by słoń stał się niewolnikiem człowieka i pozwalał sobie siedzieć na karku, nikt z nich nigdy nie widział i żadnemu podobna rzecz nie chciała się w głowie pomieścić. Toteż widok, jaki mieli przed sobą, tak dalece przechodził wszelkie ich pojęcia i wyobrażenia, że sami nie wiedzieli, co im wypada czynić: walczyć czy uciekać, gdzie oczy poniosą, choćby przyszło pozostawić wszystko na wolę losu.\\r\\n\\r\\nWięc w niepewności, trwodze i zdumieniu szeptali tylko wzajem do siebie:\\r\\n\\r\\n— O matko! co to za stworzenia przychodzą do nas i co nas czeka z ich ręki?\\r\\n\\r\\nA wtem Kali, podjechawszy do nich na rzut włóczni, stanął w strzemionach i począł wołać:\\r\\n\\r\\n— Ludzie, ludzie! słuchajcie głosu Kalego, syna Fumby, potężnego króla Wa-himów znad brzegów Bassa-Narok, o, słuchajcie, słuchajcie! i jeśli rozumiecie jego mowę, uważajcie na każde jego słowo!\\r\\n\\r\\n— Rozumiemy! — zabrzmiała odpowiedź z trzystu ust.\\r\\n\\r\\n— Niechaj wystąpi wasz król, niech powie imię swoje i niech otworzy uszy i wargi, aby mógł słyszeć lepiej!\\r\\n\\r\\n— M'Rua! M'Rua! — poczęły wołać liczne głosy.\\r\\n\\r\\nM'Rua wysunął się przed szereg, ale nie więcej niż trzy kroki. Był to stary już Murzyn, wysoki i silnie zbudowany, lecz nie grzeszący widocznie zbytnią odwagą, gdyż łydki tak drżały pod nim, że musiał wbić ostrze dzidy w ziemię i oprzeć się na drzewcu, by utrzymać się na nogach.\\r\\n\\r\\nZa jego przykładem i inni wojownicy powbijali również dzidy w ziemię na znak, że chcą wysłuchać spokojnie słów przybysza.\\r\\n\\r\\nA Kali podniósł jeszcze głos:\\r\\n\\r\\n— M'Ruo i wy, ludzie MRuy! Słyszeliście, że mówi do was syn króla Wa-himów, którego krowy pokrywają tak gęsto góry koło Bassa-Narok, jak mrówki pokrywają ciało zabitej żyrafy. A cóż powiada Kali, syn króla Wa-himów? Oto zwiastuję wam wielką i szczęśliwą nowinę, że przybywa do waszej wsi — dobre Mzimu!\\r\\n\\r\\nPo czym zawołał jeszcze głośniej:\\r\\n\\r\\n— Tak jest. Dobre Mzimu! Ooo!\\r\\n\\r\\nZ ciszy, jaka zapadła, można było zmiarkować, jak niezmierne wrażenie sprawiły słowa Kalego. Zakołysała się fala wojowników, albowiem jedni, parci ciekawością, posunęli się o parę kroków naprzód, drudzy cofnęli się z trwogi. M'Rua oparł się obu rękoma na włóczni — i czas jakiś trwało głuche milczenie. Dopiero po chwili szmer przebiegł szeregi i pojedyncze głosy poczęły powtarzać: „Mzimu!”, „Mzimu!”, a tu i ówdzie ozwały się krzyki: „Yancig, yancig!”, wyrażające zarazem cześć i powitanie.\\r\\n\\r\\nLecz głos Kalego zapanował znów nad szmerem i okrzykami:\\r\\n\\r\\n— Patrzcie i cieszcie się! Oto dobre Mzimu siedzi tam, w tej białej chacie na grzbiecie wielkiego słonia, a wielki słoń słucha go, jak niewolnik słucha pana i jak dziecko słucha matki. O! ani wasi ojcowie, ani wy nie widzieliście nic podobnego…\\r\\n\\r\\n— Nie widzieliśmy! yancig! yancig!…\\r\\n\\r\\nI oczy wszystkich wojowników zwróciły się na „chatę”, czyli na palankin.\\r\\n\\r\\nA Kali, który w czasie lekcji religii na Górze Lindego dowiedział się, że wiara porusza góry, i był głęboko przekonany, że modlitwa białej bibi może wszystko wyjednać u Boga, tak dalej i z zupełną szczerością opowiadał o dobrym Mzimu:\\r\\n\\r\\n— Słuchajcie! słuchajcie! Dobre Mzimu jedzie na słoniu w tę stronę, w której słońce wstaje za górami z wody; tam dobre Mzimu powie Wielkiemu Duchowi, by przysłał wam chmury, a te chmury będą w czasie suszy polewały deszczem wasze proso, wasz maniok, wasze banany i trawy w dżungli, abyście mieli dużo do jedzenia i aby wasze krowy miały dobrą paszę i dawały gęste i tłuste mleko. Czy chcecie dużo jedzenia i mleka, o, ludzie?\\r\\n\\r\\n— He! chcemy, chcemy!\\r\\n\\r\\n— …I dobre Mzimu powie Wielkiemu Duchowi, by przysłał wam wiatr, który wywieje z waszej wsi tę chorobę, co zmienia ciało w plaster miodu. Czy chcecie, by on ją wywiał, o, ludzie?\\r\\n\\r\\n— He! niech ją wywieje!\\r\\n\\r\\n— …I Wielki Duch na prośbę dobrego Mzimu obroni was od napaści i od niewoli, i od szkód w waszych polach… i od lwa, i od pantery, i od węża, i od szarańczy…\\r\\n\\r\\n— Niech tak uczyni…\\r\\n\\r\\n— Więc teraz słuchajcie jeszcze i patrzcie, kto siedzi przed chatą między uszyma strasznego słonia. Oto siedzi tam bwana kubwa — biały pan — wielki i mocny, którego boi się słoń…\\r\\n\\r\\n— He!\\r\\n\\r\\n— …Który ma w ręku piorun i zabija nim złych ludzi…\\r\\n\\r\\n— He!\\r\\n\\r\\n— …Który zabija lwy…\\r\\n\\r\\n— He!\\r\\n\\r\\n— …Który wypuszcza węże ogniste *\\r\\n\\r\\n— He!\\r\\n\\r\\n— …Który łamie skały…\\r\\n\\r\\n— He!\\r\\n\\r\\n— …Który jednak nie uczyni wam nic złego, jeżeli uczcicie dobre Mzimu!\\r\\n\\r\\n— Yancig! yancig!\\r\\n\\r\\n— Jeśli naznosicie mu suchej mąki z bananów, jaj kurzych, świeżego mleka i miodu.\\r\\n\\r\\n— Yancig! yancig!\\r\\n\\r\\n— Więc zbliżcie się i padnijcie na twarz przed dobrym Mzimu.\\r\\n\\r\\nM'Rua i jego wojownicy poruszyli się i nie przestając „yancigować” ani na chwilę, posunęli się o kilkanaście kroków naprzód, ale zbliżali się ostrożnie, albowiem i zabobonny lęk przed Mzimu, i prosty strach przed słoniem hamowały ich kroki. Widok Saby przeraził ich na nowo, gdyż poczytali go za wobo, to jest za wielkiego płowego lamparta, który zamieszkuje tamtejsze okolice oraz południową Abisynię i którego miejscowi mieszkańcy boją się więcej niż lwa, albowiem mięso ludzkie przekłada nad wszelkie inne i z niesłychaną zuchwałością napada nawet na zbrojnych mężczyzn. Uspokoili się jednak widząc, że mały brzuchaty Murzynek trzyma straszliwego wobo na powrozie. Ale nabrali jeszcze większego wyobrażenia o potędze dobrego Mzimu jak również białego pana i spoglądając to na słonia, to na Sabę, szeptali sobie wzajem: „Jeżeli oczarowali nawet wobo, to któż na świecie im się oprze?” Lecz najuroczystsza chwila nadeszła dopiero wówczas, gdy Staś zwróciwszy się ku Nel skłonił się naprzód głęboko, a następnie porozsuwał urządzone jak firanki ściany palankinu — i ukazał oczom zgromadzonych dobre Mzimu. M'Rua i wszyscy wojownicy padli na twarz, tak że ciała ich utworzyły długi żywy pomost. Nikt nie śmiał się ruszyć, a trwoga zapanowała we wszystkich sercach tym większa, gdy King, czy to na rozkaz Stasia, czy z własnej ochoty, podniósł do góry trąbę i zaryczał potężnie, a za jego przykładem ozwał się Saba najgłębszym basem, na jaki umiał się zdobyć. Wówczas ze wszystkich piersi wyrwało się podobne do błagalnego jęku: „Aka! aka! aka!” - i trwało dopóty, dopóki Kali znów nie przemówił:\\r\\n\\r\\n— O, M'Ruo i wy, dzieci M'Ruy! Oddaliście cześć dobremu Mzimu, więc wstańcie, patrzcie i napełnijcie nim oczy wasze, albowiem kto to uczyni, będzie nad nim błogosławieństwo Wielkiego Ducha. Wygnajcie też strach z piersi i brzuchów waszych i wiedzcie, że tam gdzie przebywa dobre Mzimu, krew ludzka nie może być przelana.\\r\\n\\r\\nNa te słowa, a zwłaszcza wskutek oświadczenia, że wobec dobrego Mzimu śmierć nie może nikogo spotkać, podniósł się M'Rua, a za nim inni wojownicy i poczęli patrzyć nieśmiało, ale chciwie, na dobrotliwe bóstwo. Jakoż musieliby przyznać, gdyby Kali zapytał o to po raz drugi, że ani ich ojcowie, ani oni nie widzieli nic podobnego. Oczy ich przywykły bowiem do poczwarnych, wyrobionych z drzewa i z włochatych kokosowych orzechów postaci bożków, a teraz stało przed nimi na grzbiecie słonia jasne bóstewko, łagodne, słodkie i uśmiechnięte, podobne do białego ptaka i zarazem do białego kwiatu. Toteż strach ich przeszedł; piersi odetchnęły swobodniej, grube wargi poczęły się uśmiechać, a ręce mimo woli wyciągać się do cudownego zjawiska.\\r\\n\\r\\n— O, yancig! yancig! yancig!\\r\\n\\r\\nWszelako Staś, który zwracał na wszystko jak najbaczniejszą uwagę, spostrzegł, że jeden Murzyn, przybrany w spiczastą czapkę ze skóry szczurów, wysunął się zaraz po ostatnich słowach Kalego z szeregu i pełznąc jak wąż w trawie, skierował się ku osobnej chacie stojącej na uboczu poza ogrodzeniem, ale otoczonej także wysokim częstokołem powiązanym pnączami.\\r\\n\\r\\nTymczasem dobre Mzimu, lubo wielce zakłopotane rolą bóstwa, wyciągnęło z polecenia Stasia swą małą rączkę i poczęło witać Murzynów. Czarni wojownicy śledzili z radością oczyma każdy ruch tej małej ręki wierząc głęboko, że są w tym potężne „czary” które uchronią ich i zabezpieczą od mnóstwa klęsk. Niektórzy uderzając się w piersi i biodra mówili też: „O matko! teraz dopiero będziemy się mieli dobrze — my i krowy nasze!” M'Rua, ośmielony już zupełnie, zbliżył się do słonia, uderzył raz jeszcze czołem dobremu Mzimu, a potem skłoniwszy się Stasiowi odezwał się w następujący sposób:\\r\\n\\r\\n— Czy wielki pan, który prowadzi na słoniu białe bóstwo, zechce zjeść kawałek M'Ruy i czy zgodzi się na to, aby M'Rua zjadł kawałek jego i aby się stali braćmi, między którymi nie masz kłamstwa i zdrady?\\r\\n\\r\\nKali przetłumaczył natychmiast te słowa, lecz widząc z twarzy Stasia, że nie ma najmniejszej ochoty na „kawałek” M'Ruy, zwrócił się do starego Murzyna i rzekł:\\r\\n\\r\\n— O, M'Ruo! czy myślisz naprawdę, że biały pan, tak potężny, którego boi się słoń, który ma w ręku piorun, który zabija lwy, któremu kiwa ogonem wobo, który wypuszcza węże ogniste i łamie skały, może zawierać braterstwo krwi z byle królem? Pomyśl, o M'Ruo, zali Wielki Duch nie ukarałby cię za zuchwalstwo i zali nie dosyć będzie dla ciebie chwały, jeśli zjesz kawałek Kalego, syna Fumby, władcy Wa-himów, i jeśli Kali, syn Fumby, zje kawałek ciebie?\\r\\n\\r\\n— Nie jestżeś niewolnikiem? — zapytał M'Rua.\\r\\n\\r\\n— Pan wielki nie porwał Kalego ani go kupił, tylko ocalił mu życie, przeto Kali prowadzi dobre Mzimu i pana do krainy Wa-himów, aby Wa-himowie i Fum-ba oddali im cześć i złożyli dary wielkie.\\r\\n\\r\\n— Niech więc będzie, jak mówisz, i niech M'Rua zje kawałek Kalego, a Kali kawałek M'Ruy.\\r\\n\\r\\n— Niech tak będzie! — powtórzyli wojownicy.\\r\\n\\r\\n— Gdzie jest czarownik? — zapytał król.\\r\\n\\r\\n— Gdzie czarownik? gdzie czarownik? gdzie Kamba? — poczęły wołać liczne głosy.\\r\\n\\r\\nA wtem zaszło coś takiego, co mogło zmienić całkowicie położenie rzeczy, zamącić przyjazne stosunki i uczynić Murzynów wrogami świeżo przybyłych gości. Oto w stojącej na uboczu i otoczonej osobnym częstokołem chacie rozległ się nagle piekielny hałas. Był to jakby ryk lwa, jakby grzmot, jakby huk bębna, jakby śmiech hieny, wycie wilka i jakby skrzypienie przeraźliwe zardzewiałych żelaznych zawias. King posłyszawszy te okropne głosy począł ryczeć, Saba szczekać, osioł, na którym siedział Nasibu, rżeć. Wojownicy skoczyli jak oparzeni i powyrywali dzidy z ziemi. Uczyniło się zamieszanie. O uszy Stasia odbiły się niespokojne okrzyki: „Nasze Mzimu! Nasze Mzimu!” Cześć i życzliwość, z jaką spoglądano na przybyszów, znikły w jednej chwili. Oczy dzikich poczęły rzucać podejrzliwe i nieprzyjazne spojrzenia. Groźne szmery jęły podnosić się wśród tłumu, a straszliwy hałas w samotnej chacie wzmagał się coraz bardziej.\\r\\n\\r\\nKali przeraził się i przysunąwszy się szybko do Stasia począł mówić przerywanym ze wzruszenia głosem:\\r\\n\\r\\n— Panie, to czarownik zbudził złe Mzimu, które boi się, że je ominą ofiary, i ryczy ze złości. Uspokój, panie, czarownika i złe Mzimu wielkimi darami, albowiem inaczej ci ludzie zwrócą się przeciw nam.\\r\\n\\r\\n— Uspokoić ich? — zapytał Staś.\\r\\n\\r\\nI nagle ogarnął go gniew na przewrotność i chciwość czarownika, a niespodziane niebezpieczeństwo wzburzyło go do dna duszy. Smagła twarz jego zmieniła się zupełnie tak samo jak wówczas, gdy zastrzelił Gebhra, Chamisa i dwóch Beduinów. Oczy błysnęły mu złowrogo, zacisnęły się wargi i pięści, a policzki pobladły.\\r\\n\\r\\n— Ach, ja ich uspokoję! — rzekł.\\r\\n\\r\\nI bez namysłu pognał słonia ku chacie.\\r\\n\\r\\nKali nie chcąc pozostać sam wśród Murzynów ruszył za nim. Z piersi dzikich wojowników wydarł się okrzyk — nie wiadomo: czy trwogi, czy wściekłości lecz zanim się opamiętali, trzasnął i runął pod naciskiem głowy słonia częstokół, potem rozsypały się gliniane ściany chaty i dach wyleciał wśród kurzawy w powietrze, a jeszcze po chwili M'Rua i jego ludzie ujrzeli czarną trąbę wzniesioną do góry, na końcu zaś trąby — czarownika Kambę.\\r\\n\\r\\nA Staś spostrzegłszy na podłodze wielki bęben, uczyniony z pnia wypróchniałego drzewa i obciągnięty małpią skórą, kazał go sobie podać Kalemu i zawróciwszy stanął wprost zdumionych wojowników.\\r\\n\\r\\n— Ludzie — rzekł donośnym głosem — to nie wasze Mzimu ryczy, to ten łotr huczy na bębnie, by wyłudzać od was dary, a wy boicie się jak dzieci!\\r\\n\\r\\nTo rzekłszy chwycił za sznur przewleczony przez wyschniętą skórę w bębnie i począł nim z całej siły kręcić w koło. Te same głosy, które poprzednio tak przeraziły Murzynów, rozległy się i teraz, a nawet jeszcze przeraźliwiej, gdyż nie tłumiły ich ściany chaty.\\r\\n\\r\\n— O, jakże głupi jest M'Rua i jego dzieci! — zakrzyknął Kali.\\r\\n\\r\\nStaś oddał mu bęben, Kali zaś począł hałasować na nim z takim zapałem, że przez chwilę nie można było dosłyszeć ani słowa. Aż nareszcie miał dosyć, cisnął bęben pod nogi M'Ruy.\\r\\n\\r\\n— Oto jest wasze Mzimu! — zawołał z wielkim śmiechem.\\r\\n\\r\\nPo czym jął ze zwykłą Murzynom obfitością słów przemawiać do wojowników nie żałując przy tym wcale drwin i z nich, i z M'Ruy. Oświadczył im wskazując na Kambę, że „ów złodziej w czapce ze szczurów” oszukiwał ich przez wiele pór dżdżystych i suchych, a oni paśli go fasolą, koźlętami i miodem. Jestże drugi głupszy król i naród na świecie? Wierzyli w moc starego oszusta i w jego czary, więc niech patrzą teraz, jak ten wielki czarownik wisi na trąbie słonia i krzyczy: „Aka!”, by wzbudzić litość białego pana. Gdzież jego moc? gdzież jego czary? czemu żadne złe Mzimu nie ryknie teraz w jego obronie? Ach! cóż to jest to ich Mzimu? płachta małpiej skóry i kawał spróchniałego pnia, który rozdepce słoń! U Wa-himów ani kobiety, ani dzieci nie bałyby się takiego Mzimu, a boi się go M'Rua i jego ludzie. Jedno jest tylko prawdziwe Mzimu i jeden prawdziwie wielki i mocny pan — niech więc oddadzą im cześć i niech naznoszą jak najwięcej darów, inaczej bowiem posypią się na nich klęski, o jakich nie słyszeli dotychczas.\\r\\n\\r\\nDla Murzynów nie potrzeba było nawet tych słów, gdyż już to, że czarownik razem ze swym złym Mzimu okazał się tak niesłychanie słabszym od nowego, białego bóstwa i od białego pana wystarczyło im najzupełniej, by go opuścić i okryć pogardą. Poczęli więc na nowo „yancigować”, a nawet z większą jeszcze pokorą i skwapliwością. Ale ponieważ źli byli na siebie, że przez tyle lat pozwolili się Kambie oszukiwać, więc chcieli koniecznie go zabić. Sam M’Rua prosił Stasia, by pozwolił go związać i zachować dopóty, dopóki nie obmyślą mu dość okrutnej śmierci. Nel jednak postanowiła darować mu życie, a ponieważ Kali zapowiedział, że tam gdzie przebywa dobre Mzimu, krew ludzka nie może być przelana, przeto Staś pozwolił tylko na wypędzenie ze wsi nieszczęśliwego czarownika.\\r\\n\\r\\nKamba, który się spodziewał, że umrze w najwymyślniejszych męczarniach, padł na twarz przed dobrym Mzimu i szlochając dziękował mu za ocalenie. I odtąd nic już nie zamąciło uroczystości. Zza częstokołu wysypały się kobiety i dzieci, albowiem wieść o przybyciu nadzwyczajnych gości rozeszła się po całej wsi i chęć widzenia białego Mzimu przemogła strach. Staś i Nel widzieli po raz pierwszy osadę prawdziwych dzikich, do których nie dotarli nawet Arabowie. Ubranie tych Murzynów składało się tylko z wrzosów lub ze skór pozawiązywanych naokół bioder; wszyscy byli tatuowani. Zarówno mężczyźni, jak kobiety mieli przedziurawione uszy i w tych otworach kawałki drzewa lub kości tak duże, że porozciągane klapki uszu sięgały ramion. W dolnej wardze nosili pelele, to jest drewniane lub kościane krążki, wielkie jak spodki od filiżanek. Znakomitsi wojownicy i ich żony mieli na szyjach kołnierze z żelaznego lub mosiężnego drutu tak wysokie i sztywne, że zaledwie mogli poruszyć głowami.\\r\\n\\r\\nNależeli też widocznie do szczepu Szylluków, który ciągnie się daleko na wschód, albowiem Kali i Mea rozumieli wybornie ich mowę, a Staś w połowie. Nie posiadali jednak nóg tak długich jak pobratymcy ich mieszkający nad rozlewiskami Nilu, byli szersi w ramionach, mniej wysocy i w ogóle mniej podobni do ptaków brodzących. Dzieci wyglądały jak pchełki i nie zeszpecone jeszcze przez pelele, były bez porównania od starych ładniejsze.\\r\\n\\r\\nKobiety, napatrzywszy się naprzód z dala dobremu Mzimu, poczęły na wyścigi z wojownikami znosić mu dary składające się z koźląt, kur, jaj, czarnej fasoli i piwa warzonego z prosa. Trwało to dopóty, dopóki Staś nie powstrzymał tego napływu zapasów, a ponieważ zapłacił za nie hojnie paciorkami i kolorowym perkalem, a Nel rozdała dzieciom kilkanaście lusterek odziedziczonych po Lindem, przeto radość niezmierna zapanowała w całej wsi, i naokół namiotu, do którego schronili się mali podróżnicy, rozlegały się wciąż wesołe i pełne zachwytu okrzyki. Potem wojownicy odbyli na cześć gości taniec wojenny i stoczyli udaną bitwę, a w końcu przystąpiono do zawarcia braterstwa krwi między Kalim a M'Ruą.\\r\\n\\r\\nPonieważ nie było Kamby, który do tej ceremonii był koniecznie potrzebny, więc zastąpił go stary Murzyn znający dostatecznie zaklęcia. Ów zabiwszy koźlę wyjął z niego wątrobę i podzielił ją na kilka sporych kąsków, po czym jął obracać ręką i nogą rodzaj kołowrotka i spoglądając to na Kalego, to na M'Ruę, ozwał się uroczystym głosem:\\r\\n\\r\\n— Kali, synu Fumby, czy chcesz zjeść kawałek M'Ruy, syna M'Kuli — i ty M’Ruo, synu M'Kuli, czy chcesz zjeść kawałek Kalego, syna Fumby?\\r\\n\\r\\n— Chcemy — ozwali się przyszli bracia.\\r\\n\\r\\n— Czy chcecie, aby serce Kalego było sercem M’Ruy, a serce M’Ruy sercem Kalego?\\r\\n\\r\\n— Chcemy.\\r\\n\\r\\n— I ręce, i włócznie, i krowy?\\r\\n\\r\\n— I krowy!\\r\\n\\r\\n— I wszystko, co każdy ma lub będzie miał?\\r\\n\\r\\n— Co ma i co będzie miał!\\r\\n\\r\\n— I aby nie było między wami kłamstwa ani zdrady, ani nienawiści?\\r\\n\\r\\n— Ani nienawiści!\\r\\n\\r\\n— I aby jeden nigdy drugiego nie okradł?\\r\\n\\r\\n— Nigdy!\\r\\n\\r\\n— I abyście byli braćmi?\\r\\n\\r\\n— Tak!\\r\\n\\r\\nKołowrotek obracał się coraz prędzej. Zgromadzeni naokół wojownicy śledzili z coraz większym zajęciem jego ruchy.\\r\\n\\r\\n— Ao! — zawołał stary Murzyn — lecz gdyby jeden z was okłamał drugiego, gdyby go zdradził, gdyby go okradł, gdyby go otruł, gdyby go zabił, niech będzie przeklęty.\\r\\n\\r\\n— Niech będzie przeklęty! — powtórzyli wszyscy wojownicy.\\r\\n\\r\\n— A jeśli jest kłamcą i knuje zdradę, niech nie przełknie krwi swego brata i niech ją zrzuci w naszych oczach!\\r\\n\\r\\n— Och, w naszych oczach!\\r\\n\\r\\n— I niech umrze!\\r\\n\\r\\n— Niech umrze!\\r\\n\\r\\n— Niech go rozedrze wobo!\\r\\n\\r\\n— Wobo!\\r\\n\\r\\n— Albo lew!\\r\\n\\r\\n— Albo lew!\\r\\n\\r\\n— Niech go stratuje słoń i nosorożec, i bawół!\\r\\n\\r\\n— O! i bawół — powtórzył chór.\\r\\n\\r\\n— I niech go ukąsi wąż!\\r\\n\\r\\n— Wąż.\\r\\n\\r\\n— A język jego niechaj stanie się czarny!\\r\\n\\r\\n— Czarny.\\r\\n\\r\\n— A oczy niech mu uciekną w tył głowy!\\r\\n\\r\\n— W tył głowy.\\r\\n\\r\\n— I niech chodzi piętami do góry!\\r\\n\\r\\n— Ha! piętami do góry.\\r\\n\\r\\nNie tylko Staś, ale i Kali gryźli wargi, by nie wybuchnąć śmiechem, a tymczasem zaklęcia powtarzały się coraz straszniejsze, kołowrotek obracał się tak szybko, że oczy nie mogły za jego obrotami nadążyć. Trwało to dopóty, dopóki stary Murzyn nie stracił zupełnie sił i oddechu.\\r\\n\\r\\nWówczas siadł na ziemi i przez jakiś czas kiwał głową na obie strony w milczeniu. Po chwili jednak podniósł się i wziąwszy nóż naciął nim skórę na ramieniu Kalego, i umazawszy jego krwią kawałek wątroby koźlęcej wsunął go w usta M'Ruy, drugi zaś kawałek umazany we krwi króla, w usta Kalego. Obaj połknęli je tak szybko, że aż zagrały im krtanie, a oczy wyszły na wierzch, po czym chwycili się za ręce na znak wiernej i wieczystej przyjaźni.\\r\\n\\r\\nWojownicy zaś poczęli wołać z radością:\\r\\n\\r\\n— Obaj przełknęli, żaden nie zrzucił, a więc są szczerzy i nie masz zdrady między nimi!\\r\\n\\r\\nA Staś dziękował w duchu Kalemu, że go w tej ceremonii zastąpił, albowiem czuł, że przy połykaniu „kawałka M'Ruy” byłby niezawodnie złożył dowód nieszczerości i zdrady.\\r\\n\\r\\nOd tej chwili jednak nie groziło rzeczywiście małym podróżnikom ze strony dzikich żadne podejście ani żaden niespodziany napad, a natomiast otoczyła ich jak największa gościnność i cześć niemal boska. Cześć ta wzrosła jeszcze, gdy Staś spostrzegłszy wielki spadek odziedziczonego po Lindem barometru przepowiedział deszcz i gdy deszcz spadł tegoż samego jeszcze dnia dość obficie, tak jakby massika, która już dawno przeszła, chciała wytrząsnąć ostatki swych zapasów na ziemię. Murzyni byli przekonani, że darowało im tę ulewę dobre Mzimu, i wdzięczność ich dla Nel nie miała granic. Staś żartował sobie z niej, że ponieważ została bożkiem murzyńskim, przeto w dalszą drogę puści się tylko sam, a ją zostawi we wsi M'Ruy, gdzie Murzyni wybudują dla niej kapliczkę z kłów słoniowych i będą jej znosili fasolę i banany.\\r\\n\\r\\nAle Nel tak była go pewna, że wspiąwszy się na paluszki szepnęła mu, wedle swego zwyczaju, do ucha dwa tylko wyrazy: „Nie zostawisz!” — po czym jęła podskakiwać z radości, mówiąc, że skoro Murzyni są tak dobrzy, to cała podróż aż do oceanu pójdzie łatwo i prędko. Działo się to przed namiotem i wobec tłumów, więc stary M'Rua widząc podskakujące Mzimu zaczął natychmiast także podskakiwać, jak mógł najwyżej, na swoich krzywych nogach, w przekonaniu, że daje przez to dowód pobożności. Śladem jego puścili się w hopki ministrowie, za nimi wojownicy, za nimi kobiety i dzieci, słowem, cała wieś skakała przez jakiś czas, tak jakby wszyscy dostali pomieszania zmysłów.\\r\\n\\r\\nStasia ubawił tak ten przykład dany przez bóstwo, że pokładał się ze śmiechu. Jednakże w nocy oddał rzeczywistą i trwałą przysługę pobożnemu królowi i jego poddanym, albowiem gdy słonie napadły na pola bananowe, pojechał ku nim na Kingu i puścił między stado kilka rac. Popłoch, jaki wznieciły „węże ogniste”, przeszedł nawet jego oczekiwania. Olbrzymie zwierzęta ogarnięte szałem trwogi napełniły całą dżunglę rykiem i tętentem, a uciekając na oślep, przewracały się i tratowały wzajem. Potężny King ścigał uciekających towarzyszów z nadzwyczajną ochotą, nie szczędząc im uderzeń trąbą i kłami. Po takiej nocy można było być pewnym, że przez długi czas żaden słoń nie pojawi się w plantacjach bananów i palm dum, należących do wsi starego M'Ruy.\\r\\n\\r\\nWe wsi panowała też radość wielka i Murzyni spędzili całą noc na tańcach, na popijaniu piwa z prosa i palmowego wina. Kali dowiedział się jednak od nich wielu ważnych rzeczy, pokazało się bowiem że niektórzy słyszeli o jakiejś wielkiej wodzie leżącej na wschód i otoczonej górami. Dla Stasia był to dowód, że owo jezioro, o którym nie uczył się w geografii istnieje rzeczywiście, a po wtóre, że idąc w kierunku jaki obrali, trafią wreszcie na naród Wa-himów. Wnosząc z tego, że mowa Mei i Kalego prawie nie różniła się od mowy M'Ruy, doszedł do przekonania, że nazwa „Wa-hima” jest prawdopodobnie jakimś mianem miejscowym i że ludy mieszkające nad brzegami Bassa-Narok należą do wielkiego szczepu Szylluków, który poczyna się nad Nilem, a rozciąga się nie wiadomo jak daleko na wschód.\\r\\n\\r\\n\\r\\n\\r\\nROZDZIAŁ XXXIX\\r\\n\\r\\nCała ludność odprowadziła daleko dobre Mzimu i pożegnała je ze łzami, prosząc natarczywie, by raczyło przybyć kiedy jeszcze do M'Ruy i pamiętać o jego ludzie. Staś przez chwilę wahał się, czy nie wskazać Murzynom wąwozu, gdzie pochował te towary i zapasy po Lindem, których z braku tragarzy nie mógł zabrać, ale pomyślawszy, że posiadanie takich skarbów mogłoby wywołać między nimi zawiści i niesnaski, zbudzić łakomstwo i zamącić spokój ich życia, porzucił ten zamiar, a natomiast zastrzelił wielkiego bawołu i pozostawił im jego mięso na pożegnalną ucztę. Widok tak wielkiej ilości nyamy pocieszył ich też rzeczywiście.\\r\\n\\r\\nPrzez następne trzy dni karawana szła znów krajem pustym. Dni były upalne, ale noce z powodu wysokiego położenia okolicy tak zimne, że Staś kazał Mei przykrywać Nel dwoma kocami. Przebywali teraz często wąwozy górskie, czasem jałowe i skaliste, a czasem pokryte tak zbitą roślinnością, że trzeba się było przez nie z największym trudem przedzierać. Na brzegach tych wąwozów widywali wielkie małpy, a niekiedy lwy i pantery, które gnieździły się w jaskiniach skalnych. Staś zabił jedną z nich na prośbę Kalego, który przybrał się następnie w jej skórę, aby Murzyni mogli od razu poznać, że mają do czynienia z osobą krwi królewskiej.\\r\\n\\r\\nZa wąwozami na wysokiej równinie poczęły się znów ukazywać wioski murzyńskie. Niektóre leżały blisko siebie, niektóre o dzień lub dwa drogi. Wszystkie były otoczone wysokim częstokołem dla ochrony od lwów i tak spowite w pnącze, że nawet z bliska wyglądały jak kępy dziewiczego lasu. Dopiero z dymów wznoszących się w pośrodku można było zmiarkować, że tam mieszkają ludzie. Karawanę przyjmowano wszędzie mniej więcej tak jak we wsi M'Ruy, to jest z początku z trwogą i nieufnie, a następnie z podziwem, zdumieniem i czcią. Raz tylko zdarzyło się, że cała wioska na widok słonia, Saby, koni i białych ludzi uciekła do pobliskiego lasu, tak że nie było z kim rozmówić się. Jednakże ani jedna włócznia nie została przeciw podróżnikom wymierzona. Murzyni bowiem, póki mahometanizm nie wypełni ich dusz nienawiścią do niewiernych i okrucieństwem, są raczej bojaźliwi i łagodni. Najczęściej bywało więc tak, że Kali zjadał „kawałek” miejscowego króla, miejscowy król „kawałek” Kalego, po czym stosunki układały się jak najprzyjaźniej, a dobremu Mzimu składano wszędy dowody hołdu i bogobojności pod postacią kur, jaj i miodu, wydobywanego z klocków drzewa zawieszonych za pomocą sznurów palmowych na gałęziach wielkich drzew. „Pan wielki”, władca słonia, piorunów i wężów ognistych, wzbudzał przeważnie strach, który jednak rychło zmieniał się w wdzięczność, gdy przekonywano się, że hojność jego dorównywa potędze. Tam gdzie wioski były bliższe, przybycie nadzwyczajnych podróżnych oznajmiała jedna drugiej za pomocą bicia w bębny, Murzyni bowiem potrafią wszystko za pomocą bębnienia wypowiedzieć. Zdarzało się też, że cała ludność wylegała na ich spotkanie, usposobiona z góry jak najprzyjaźniej.\\r\\n\\r\\nW jednej wsi liczącej do tysiąca głów miejscowy władca, który był w jednej osobie czarownikiem i królem, zgodził się na pokazanie im „wielkiego fetysza”, którego otaczała nadzwyczajna cześć i bojaźń, tak że do hebanowej, pokrytej skórą nosorożca kapliczki ludzie nie śmieli się zbliżać i ofiary składali w odległości pięćdziesięciu kroków. Król opowiadał o tym fetyszu, że spadł niedawno z księżyca, że był biały i że miał ogon. Staś oznajmił, że to on właśnie wysłał go na rozkaz dobrego Mzimu i mówiąc tak nie rozminął się bynajmniej z prawdą, gdyż pokazało się, że „wielki fetysz” był po prostu jednym z latawców puszczonych z Góry Lindego. Oboje z Nel ucieszyli się myślą, że inne mogły przy odpowiednim wietrze zalecieć jeszcze dalej, i postanowili puszczać je z wyżyn w dalszym ciągu. Staś zmajstrował i puścił jeden zaraz tego samego wieczoru, co ostatecznie przekonało Murzynów, że i dobre Mzimu, i biały pan przybyli na ziemię także z księżyca i że są bóstwami, którym dość pokornie służyć nie można.\\r\\n\\r\\nAle więcej od tych oznak pokory i hołdu uradowała Stasia wiadomość, że Bassa-Narok leży o kilkanaście tylko dni drogi i że mieszkańcy tej wsi, w której obecnie się zatrzymali, otrzymują czasem z tamtych stron sól w zamian za wino z palm dum. Król miejscowy słyszał nawet o Fumbie jako o władcy ludzi zwanych „Doko” — Kali potwierdził, że dalsi sąsiedzi tak nazywają Wa-himów i Samburu. Mniej pocieszające były wieści, że nad brzegami wielkiej wody wre wojna i że trzeba iść do Bassa-Narok przez niezmiernie dzikie góry i strome wąwozy, pełne drapieżnych zwierząt. Ale z drapieżnych zwierząt Staś niewiele już sobie robił, a góry choćby najdziksze, wolał od niskich równin, na których czyha na podróżników febra.\\r\\n\\r\\nZ dobrą więc otuchą wyruszyli w dalszą drogę. Za ową ludną wsią spotkali już tylko jedną osadę, bardzo lichą i zawieszoną jak gniazdo na skraju urwiska. Potem zaczęło się podgórze, poprzecinane z rzadka głębokimi rozpadlinami. Na wschodzie wznosił się mroczny łańcuch szczytów, który z dala wydawał się prawie zupełnie czarny. Była to nieznana kraina, do której właśnie szli nie wiedząc, co ich tam może spotkać, zanim dojdą do dzierżaw Fumby. Na halach, które przechodzili nie brakło drzew, ale z wyjątkiem sterczących samotnie smokowców i akacyj stały one kępami, tworząc jakby małe gaje. Podróżnicy zatrzymywali się wśród tych kęp dla posiłku i wywczasu oraz dla obfitego cienia.\\r\\n\\r\\nWśród drzew roiło się ptactwo. Rozmaite gatunki gołębi, wielkie dzioborożce, które Staś nazywał tukanami, kraski, szpaki, synogarlice i niezliczone prześliczne bengalis kręciły się w gąszczu liści lub przelatywały z jednej kępy na drugą, pojedynczo lub stadami, mieniąc się jak tęcza. Niektóre drzewa wydawały się z daleka okryte różnokolorowym kwieciem. Nel zachwycała się szczególnie widokiem rajskich muchołówek i czarnych, podszytych pąsowo, sporych ptaków, które odzywały się głosem pastuszej fujarki. Cudne żołny, z wierzchu różowe, a pod spodem jasnoniebieskie, uwijały się w blasku słonecznym, chwytając w lot pszczoły i koniki polne. Na wierzchołkach drzew rozlegały się wrzaski zielonych papug, a czasem dochodził głos jakby srebrnych dzwonków, którym witały się wzajem małe zielonoszare ptaszyny, ukryte pod liściami adausonji.\\r\\n\\r\\nPrzed wschodem i po zachodzie słońca przelatywały stada miejscowych wróbelków, tak niezliczone, że gdyby nie pisk i szum skrzydełek, można by je poczytać za chmury. Staś przypuszczał, że to te krasnodzióbki dzwonią tak, rozpraszając się w dzień po pojedynczych kępach.\\r\\n\\r\\nLecz największym zdumieniem i zachwytem napełniały oboje dzieci inne, latające w małych stadkach ptaki, które dawały prawdziwe koncerty. Każde stadko składało się z pięciu lub sześciu samic i jednego, połyskującego metalicznymi piórami samca. Siadały one szczególnie na pojedynczych akacjach w ten sposób, że on umieszczał się na wierzchołku drzewa, one poniżej — i po pierwszych tonach, które wydawały się jakby strojeniem gardziołek, on rozpoczynał śpiew, a one słuchały w milczeniu. Dopiero gdy skończył, powtarzały jednogłośnym chórem ostatnią zwrotkę jego śpiewu. Po małej przerwie on znów zaczynał i kończył, one znów powtarzały, po czym całe stadko przelatywało falistym, lekkim lotem na następną, najbliższą akację i koncert złożony z solisty i chóru, rozbrzmiewał w południowej ciszy powtórnie. Dzieci nie mogły się tego dość nasłuchać. Nel pochwyciła przewodnią nutę koncertu i razem z chórem samiczek wyśpiewywała swym cienkim głosikiem ostatnie tony; brzmiące jak szybko powtarzane dźwięki: „tui, tui, tui, tui, twiling-ting! ting!”\\r\\n\\r\\nPewnego razu dzieci idąc od drzewa do drzewa za skrzydlatymi muzykantami odeszły na kilometr od obozu, pozostawiwszy w nim troje Murzynów, Kinga i Sabę, którego Staś, wybierając się za jedną drogą na polowanie, nie chciał wziąć z sobą, by szczekaniem nie płoszył mu zwierzyny. Gdy więc stadko przeleciało wreszcie z ostatniej akacji na drugą stronę szerokiego wąwozu, chłopiec zatrzymał się i rzekł:\\r\\n\\r\\n— Teraz odprowadzę cię do Kinga, a potem obaczę, czy w wysokiej dżungli nie ma antylop albo zebr, bo Kali mówi, że wędzonego mięsa nie starczy więcej niż na dwa dni.\\r\\n\\r\\n— Przecież już jestem duża — odpowiedziała Nel, której zawsze chodziło bardzo o to, by pokazać, że nie jest małym dzieckiem — więc wrócę sama. Obóz stąd widać doskonale i dym także.\\r\\n\\r\\n— Boję się, że zabłądzisz.\\r\\n\\r\\n— Nie zbłądzę. W wysokiej dżungli może bym zabłądziła, ale tu, patrz, jaka trawa niska.\\r\\n\\r\\n— Jeszcze cię co napadnie.\\r\\n\\r\\n— Sam mówiłeś, że lwy i pantery w dzień nie polują. Przy tym słyszysz, jak King trąbi z tęsknoty za nami. Jaki tam lew odważyłby się polować tam, gdzie dochodzi głos Kinga?\\r\\n\\r\\nI poczęła się napierać.\\r\\n\\r\\n— Mój Stasiu, pójdę sama jak kto dorosły.\\r\\n\\r\\nStaś wahał się przez chwilę, ale w końcu przystał. Obóz i dym było rzeczywiście widać. King, który tęsknił za Nel, trąbił co chwila. W niskiej trawie nie groziło zabłądzenie, a co do lwów, panter i hien, nie mogło być po prostu o nich mowy, gdyż zwierzęta te szukają łupu tylko w nocy. Chłopiec wiedział zresztą, że niczym nie zrobi dziewczynce takiej przyjemności, jak gdy pokaże, że nie uważa jej za małe dziecko.\\r\\n\\r\\n— Dobrze więc — rzekł — idź sama, ale idź prosto i nie marudź po drodze.\\r\\n\\r\\n— A czy mogę tylko narwać tych kwiatów? — zapytała ukazując na krzak kusso, okryty niezmierną ilością różowego kwiecia.\\r\\n\\r\\n— Możesz.\\r\\n\\r\\nTo rzekłszy zawrócił ją, pokazał jej raz jeszcze dla pewności kępę drzew, z której wychodził dym obozowy i w której rozlegało się trąbienie Kinga, po czym nurknął w wysoką dżunglę obrastającą brzeg wąwozu…\\r\\n\\r\\nLecz nie uszedł jeszcze stu kroków, a już ogarnął go niepokój. „To przecie głupio z mojej strony — pomyślał — żem pozwolił Nel chodzić samej po Afryce głupio! głupio! To takie dziecko! Nie powinienem jej ani na krok odstępować, chyba że jest przy niej King. Kto wie, co się może trafić! Kto wie, czy pod tym różowym krzakiem nie siedzi jaki wąż, wielkie małpy mogą się tu wychylić z wąwozu i porwać mi ją albo pokąsać. Brońże Boże! — Zrobiłem okropne głupstwo!”\\r\\n\\r\\nI niepokój jego przeszedł w gniew na samego siebie, a zarazem w okropny lęk. Nie namyślając się dłużej, zawrócił, jakby tknięty nagłym złym przeczuciem. Idąc spiesznie, z tą niesłychaną wprawą, jakiej już nabrał wskutek codziennych polowań, trzymał gotową do strzału strzelbę i posuwał się wśród kolczastych mimoz bez żadnego szelestu, zupełnie jak pantera, gdy nocą skrada się do stada antylop. Po chwili wysunął głowę z wysokich zarośli, spojrzał — i skamieniał.\\r\\n\\r\\nNel stała pod krzakiem kusso z wyciągniętymi przed siebie rączkami; różowe kwiaty, które upuściła z przerażenia, leżały u jej nóg, a w odległości dwudziestu kilku kroków wielki płowoszary zwierz pełznął ku niej wśród niskiej trawy.\\r\\n\\r\\nStaś widział wyraźnie jego zielone oczy wpatrzone w białą jak kreda twarz dziewczynki, jego zwężoną z przypłaszczonymi uszyma głowę, jego podniesione w górę z powodu przyczajonej i pełzającej postawy łopatki, jego długie ciało i jeszcze dłuższy ogon, którego koniec poruszał się lekkim kocim ruchem. Chwila jeszcze — jeden skok i byłoby po Nel.\\r\\n\\r\\nNa ten widok zahartowany i przywykły do niebezpieczeństw chłopak w mgnieniu oka zrozumiał, że jeśli nie odzyska zimnej krwi, jeśli nie zdobędzie się na spokój, przytomność, jeśli źle strzeli i tylko zrani napastnika, choćby nawet ciężko, to dziewczynka musi zginąć. Lecz umiał już do tego stopnia nad sobą zapanować, że pod wpływem tych myśli ręce jego i nogi stały się nagle spokojne jak stalowe sprężyny. Jednym rzutem oka dojrzał ciemną cętkę w pobliżu ucha zwierzęcia — jednym lekkim ruchem skierował ku niej lufy strzelby i wypalił.\\r\\n\\r\\nHuk wystrzału, krzyk Nel i krótki chrapliwy ryk ozwały się w tej samej chwili. Staś skoczył ku Nel i zastawiwszy ją własnym ciałem zmierzył znów do napastnika.\\r\\n\\r\\nLecz drugi strzał okazał się całkiem zbyteczny, albowiem straszliwy kot rozpłaszczył się i leżał jak łachman, nosem przy ziemi, z pazurami wbitymi w trawę, prawie bez drgawek. Pękająca kula odwaliła mu cały tył głowy wraz z kręgami karku. Nad oczyma bieliły mu się krwawe, poszarpane zwoje mózgu.\\r\\n\\r\\nA mały myśliwiec i Nel stali przez jakiś czas spoglądając na to zabite zwierzę, to na siebie i nie mogąc ani słowa przemówić. Lecz potem stała się rzecz dziwna. Oto ten sam Staś, który przed chwilą byłby zdumiał swą zimną krwią i spokojem najwytrawniejszych strzelców całego świata, pobladł nagle, nogi zaczęły mu się trząść, z oczu puściły mu się łzy, a następnie chwycił głowę w dłonie i zaczął powtarzać:\\r\\n\\r\\n— O, Nel, Nel! gdybym ja nie był wrócił!…\\r\\n\\r\\nI opanowało go takie przerażenie, taka jakaś spóźniona rozpacz, że każda żyłka drgała w nim, jak gdyby dostał febry. Po niesłychanym napięciu woli i wszystkich sił duszy i ciała przyszła nań chwila słabości i folgi. W oczach stanął mu obraz strasznego zwierza spoczywającego z zakrwawioną mordą w jakiejś ciemnej jaskini i szarpiącego ciało Nel. A przecież tak być mogło i tak by się stało, gdyby nie był powrócił! Jedna minuta, jedna sekunda więcej — i byłoby za późno. Tej myśli nie mógł po prostu przenieść.\\r\\n\\r\\nSkończyło się wreszcie na tym, że Nel, ochłonąwszy z przerażenia, musiała go pocieszać. Małe, poczciwe stworzenie zarzuciło mu obie rączki na szyję i płacząc także, poczęło na niego wołać tak głośno, jakby go chciało ze snu rozbudzić:\\r\\n\\r\\n— Stasiu! Stasiu! mnie nic! Patrz, że mi nic. Stasiu! Stasiu!\\r\\n\\r\\nLecz on przyszedł do siebie i uspokoił się po długim dopiero czasie. Zaraz potem nadszedł Kali, który usłyszawszy strzał niedaleko od obozu i wiedząc, że bwana kubwa nie strzela nigdy na próżno, przyprowadził z sobą konia dla zabrania zwierzyny. Młody Murzyn spojrzawszy na zabite zwierzę cofnął się nagle i twarz stała mu się od razu popielata:\\r\\n\\r\\n— Wobo! — zakrzyknął.\\r\\n\\r\\nDzieci zbliżyły się dopiero teraz do sztywniejącego już trupa. Staś bowiem nie miał dotychczas dokładnego pojęcia, jaki właściwie drapieżnik padł od jego strzału. Chłopcu wydawało się na pierwszy rzut oka, że jest to wyjątkowo wielki serwal, jednakże po bliższym przypatrzeniu się poznał, że tak nie jest, albowiem zabity zwierz przechodził rozmiarami nawet lamparta. Płowa jego skóra była usiana cętkami barwy kasztanowatej, ale głowę miał od lamparta węższą, co czyniło go podobnym nieco do wilka, nogi wyższe, łapy szersze i olbrzymie oczy. Jedno z nich kula wysadziła zupełnie na wierzch, drugie patrzyło jeszcze na dzieci, bezdenne, nieruchome i straszne. Staś doszedł do przekonania, że to jest jakiś gatunek pantery, o którym zoologia tak samo nic nie wiedziała jak geografia o jeziorze Bassa-Narok.\\r\\n\\r\\nKali patrzył wciąż z niezmiernym przestrachem na rozciągnięte zwierzę powtarzając cichym głosem, jakby się bał je przebudzić:\\r\\n\\r\\n— Wobo!… Pan wielki zabić wobo.\\r\\n\\r\\nLecz Staś zwrócił się do dziewczynki, położył jej dłoń na główce, jakby chcąc się ostatecznie upewnić, że wobo jej nie porwał, po czym rzekł:\\r\\n\\r\\n— Widzisz, Nel, widzisz, że choćbyś była całkiem duża, to po dżungli nie możesz sama chodzić.\\r\\n\\r\\n— Prawda, Stasiu — odpowiedziała ze skruszoną minką Nel. — Ale z tobą albo z Kingiem mogę?\\r\\n\\r\\n— Mów, jak to było? Czyś usłyszała, jak się zbliżał?\\r\\n\\r\\n— Nie… Tylko z kwiatów wyleciała wielka złota mucha, więc odwróciłam się za nią i zobaczyłam go, jak wyłaził z wąwozu.\\r\\n\\r\\n— I co?\\r\\n\\r\\n— I stanął, i zaczął na mnie patrzeć.\\r\\n\\r\\n— Długo patrzył?\\r\\n\\r\\n— Długo, Stasiu. Dopiero jak upuściłam kwiaty i zasłoniłam się od niego rękoma, zaczął się ku mnie czołgać…\\r\\n\\r\\nStasiowi przyszło do głowy, że gdyby Nel była Murzynką, zostałaby natychmiast porwana, i że ocalenie zawdzięcza także i zdziwieniu zwierzęcia, które ujrzawszy po raz pierwszy nie znaną sobie istotę nie było na razie pewne, co ma uczynić.\\r\\n\\r\\nI mróz przeszedł znów przez kości chłopca.\\r\\n\\r\\n— Bogu dzięki! Bogu dzięki, żem wrócił!…\\r\\n\\r\\nPo czym pytał dalej:\\r\\n\\r\\n— Coś sobie w tej chwili myślała?\\r\\n\\r\\n— Chciałam na ciebie zawołać i… nie mogłam… ale…\\r\\n\\r\\n— Ale co?\\r\\n\\r\\n— Ale myślałam, że ty mnie obronisz… Sama nie wiem…\\r\\n\\r\\nTo powiedziawszy zarzuciła mu znów ramionka na szyję, a on począł głaskać jej czuprynkę.\\r\\n\\r\\n— Nie boisz się już?\\r\\n\\r\\n— Nie.\\r\\n\\r\\n— Moje małe Mzimu! moje Mzimu! — widzisz, co to jest Afryka!\\r\\n\\r\\n— Tak, ale ty zabijesz każde szkaradne zwierzę.\\r\\n\\r\\n— Zabiję.\\r\\n\\r\\nOboje znów zaczęli się przyglądać drapieżnikowi. Staś chcąc zachować na pamiątkę jego skórę kazał ją Kalemu ściągnąć, ale ów z obawy, by drugi wobo nie wylazł do niego z wąwozu, prosił, by go nie zostawiali samego, a na pytanie, czy rzeczywiście boi się więcej wobo niż lwa, rzekł:\\r\\n\\r\\n— Lew ryczeć w nocy i nie przeskoczyć przez częstokół, a wobo przeskoczyć w biały dzień i zabić dużo Murzynów w środku wsi, a potem porwać jednego i zjeść. Od wobo włócznia nie obroni ani łuk, tylko czary, bo wobo zabić nie można.\\r\\n\\r\\n— Głupstwo — rzekł Staś. — Przypatrzże się temu, czy nie dobrze zabity?\\r\\n\\r\\n— Biały pan zabić wobo, czarny człowiek nie zabić! — odpowiedział Kali.\\r\\n\\r\\nSkończyło się na tym, że olbrzymiego kota przywiązano sznurem do konia — i koń zawlókł go do obozu. Stasiowi jednak nie udało się zachować jego skóry, a to z przyczyny Kinga, który domyśliwszy się widocznie, że wobo chciał porwać jego panienkę, wpadł w taki szał gniewu, że nawet rozkazy Stasia nie zdołały go pohamować. Porwawszy trąbą zabite zwierzę wyrzucił je dwukrotnie w górę, po czym zaczął bić nim o drzewo, a w końcu potratował je nogami i zmienił w rodzaj bezkształtnej masy przypominającej marmeladę. Staś zdołał ocalić tylko szczęki, które z resztkami łba położył na drodze kolumny mrówek, te zaś w ciągu godziny oczyściły kości tak znakomicie, że nie zostało na żadnej ani atomu mięsa lub krwi.\\r\\n\\r\\n\\r\\n\\r\\nROZDZIAŁ XL\\r\\n\\r\\nW cztery dni później Staś zatrzymał się na dłuższy wypoczynek na wzgórzu podobnym nieco do Góry Lindego, ale mniejszym i ciaśniejszym. Tego samego wieczora Saba zagryzł po ciężkiej walce wielkiego samca pawiana, którego napadł w chwili, gdy ów bawił się szczątkami latawca, drugiego z rzędu z tych, które dzieci puściły przed wyruszeniem do oceanu. Staś i Nel korzystając z postoju postanowili kleić ciągle coraz nowe, ale puszczać je tylko wówczas, gdy silny musson będzie dął z zachodu na wschód. Staś liczył na to, że jeśli choć jeden wpadnie w ręce europejskie lub arabskie, zwróci na siebie niezawodnie nadzwyczajną uwagę i przyczyni się do wysłania umyślnej na ich ratunek wyprawy. Dla tym większej pewności obok napisów angielskich i francuskich dodawał i arabskie, co nie przychodziło mu z trudnością, albowiem język arabski znał doskonale.\\r\\n\\r\\nWkrótce po wyruszeniu z postoju Kali oświadczył, że w łańcuchu gór, które widzieli na wschodzie, poznaje niektóre szczyty otaczające wielką czarną wodę, czyli Basa-Narok, wszelako nie zawsze był tego pewien gdyż zależnie od tego, z którego miejsca patrzyli, góry przybierały kształty odmienne. Po przejściu niewielkiej doliny zarośniętej krzakami kusso i wyglądającej jak jedno różowe jezioro trafili na chatę samotnych myśliwców. Było w niej dwóch Murzynów, z tych jeden ukąszony przez nitkowca i chory. Ale obaj byli tak dzicy i głupi, a przy tym tak przerażeni przybyciem niespodzianych gości i tak pewni, że zostaną zamordowani, że w pierwszych chwilach niepodobna było od nich niczego się dowiedzieć. Dopiero kilka płatów wędzonego mięsa rozwiązało język temu, który był nie tylko chory, ale i zgłodniały, gdyż towarzysz udzielał mu żywności bardzo skąpo. Od niego więc dowiedzieli się, że o dzień drogi leżą luźne wioski rządzone przez niezależnych wzajem od siebie królików, a następnie, za stromą górą, poczyna się ziemia Fumby, rozciągająca się na zachód i południe od wielkiej wody. Stasiowi, gdy to usłyszał, wielki ciężar spadł z serca, a do duszy wstąpiła nowa otucha. Bądź co bądź byli już niemal na progu krainy Wa-himów.\\r\\n\\r\\nJak dalej pójdzie podróż, oczywiście trudno było przewidzieć, wszelako chłopiec mógł się w każdym razie spodziewać, że nie będzie ona cięższa ani nawet dłuższa od tej okropnej drogi znad brzegów Nilu, którą jednak przebył dzięki swej wyjątkowej zaradności i w czasie której uchronił od zguby Nel. Nie wątpił, że dzięki Kalemu Wa-himowie przyjmą ich jak najgościnniej i dadzą im wszelką pomoc. Zresztą poznał już dobrze Murzynów, wiedział, jak należy z nimi postępować, i był prawie pewien, że nawet bez Kalego dałby sobie z nimi jakoś rady.\\r\\n\\r\\n— Wiesz — mówił do Nel — że od Faszody odbyliśmy już więcej niż połowę drogi, a podczas tej, którą mamy jeszcze przed sobą, spotkamy może bardzo dzikich Murzynów, ale nie spotkamy już derwiszów.\\r\\n\\r\\n— Ja wolę Murzynów — odpowiedziała dziewczynka.\\r\\n\\r\\n— Tak, póki uchodzisz za bożka. Porwano mnie z Fajumu razem z panienką, której było na imię Nel, a odwiozę jakieś Mzimu. Powiem ojcu i panu Rawlisonowi, żeby cię nigdy nie nazywali inaczej.\\r\\n\\r\\nA jej oczy poczęły się zaraz rozjaśniać i śmiać.\\r\\n\\r\\n— Może zobaczymy tatusiów w Mombassie?\\r\\n\\r\\n— Może. Gdyby nie ta wojna nad brzegami Bassa-Narok, bylibyśmy tam prędzej. Potrzeba też było Fumbie w to się wdawać!\\r\\n\\r\\nTo rzekłszy skinął na Kalego:\\r\\n\\r\\n— Kali, czy chory Murzyn słyszał o wojnie?\\r\\n\\r\\n— Słyszał. Być wielka wojna, bardzo wielka: Fumby z Samburu.\\r\\n\\r\\n— Więc co będzie? Jakże przejedziemy przez kraj Samburu?\\r\\n\\r\\n— Sabmuru uciec przed panem wielkim, przed Kingiem i przed Kalim.\\r\\n\\r\\n— I przed tobą?\\r\\n\\r\\n— I przed Kalim, ponieważ Kali ma strzelbę, która grzmieć i zabijać.\\r\\n\\r\\nStaś począł rozmyślać nad udziałem, jaki mu wypadnie wziąć w zapasach między pokoleniem Wa-himów a Samburu, i postanowił pokierować sprawą w ten sposób, by wojna nie utrudniała podróży. Rozumiał, że przybycie ich będzie całkiem niespodziewanym wypadkiem, który od razu zapewni Fumbie przewagę. Należało tylko wyzyskać odpowiednio przewidywane zwycięstwo.\\r\\n\\r\\nW wioskach, o których mówił chory myśliwiec, zasięgnęli nowych wiadomości o wojnie. Były one coraz dokładniejsze, ale dla Fumby niepomyślne. Mali podróżnicy dowiedzieli się, że prowadził on walkę odporną i że Samburu, pod wodzą swego króla nazwiskiem Mamba, zajęli już znaczną przestrzeń kraju Wa-himów i zdobyli mnóstwo krów. Opowiadano, że wojna wre głównie na południowym krańcu wielkiej wody, gdzie na wysokiej i szerokiej skale leży wielka boma Fumby.\\r\\n\\r\\nWiadomości te mocno zmartwiły Kalego, który też prosił Stasia, by jak najprędzej przebyli ową górę dzielącą ich od okolic objętych pożarem wojny, zaręczając, że potrafi znaleźć drogę, którą przeprowadzi nie tylko konie, ale i Kinga. Był już w stronach, które znał dobrze, i teraz rozróżniał z wielką pewnością znajome od dzieciństwa szczyty.\\r\\n\\r\\nJednakże przejście nie okazało się łatwe i gdyby nie pomoc ujętych darami mieszkańców ostatniej wioski, trzeba by było szukać dla Kinga innej drogi. Ci znali jednak jeszcze lepiej od Kalego wąwozy leżące z tej strony góry i po dwóch dniach uciążliwej podróży, w czasie której nocami dokuczały wielkie zimna, przeprowadzili na koniec szczęśliwie karawanę na przełęcz, a z przełęczy na dolinę leżącą już w kraju Wa-himów.\\r\\n\\r\\nStaś zatrzymał się rano na postój w tej otoczonej zaroślami i pustej dolinie. Kali zaś, który prosił, by mu wolno było wyjechać konno na wywiady w kierunku ojcowskiej bomy, odległej o dzień drogi, wyruszył dalej jeszcze tej samej nocy. Staś i Nel oczekiwali go przez całą dobę w największym niepokoju — i już myśleli, że zginął lub wpadł w ręce wrogów, gdy wreszcie zjawił się na wychudzonym i spienionym koniu, sam również zmęczony i tak przybity, że żal było na niego patrzeć.\\r\\n\\r\\nUpadł też natychmiast do nóg Stasia i począł go błagać o ratunek.\\r\\n\\r\\n— O, panie wielki! — mówił — Samburu zwyciężyć wojowników Fumby, zabić ich mnóstwo i rozpędzić tych, których nie zabić, a Fumbę oblegać w wielkiej bomie na górze Boko. Fumba i jego wojownicy nie mieć co jeść w bomie i zginąć, jeśli pan wielki nie zabić Mamby i wszystkich Samburu razem z Mambą.\\r\\n\\r\\nTak błagając obejmował kolana Stasia, a ów zmarszczył brwi i zastanawiał się głęboko nad tym, co mu wypada uczynić, gdyż jak zawsze i wszędzie chodziło mu o Nel.\\r\\n\\r\\n— Gdzie są — zapytał wreszcie — ci wojownicy Fumby, których rozpędzili Samburu?\\r\\n\\r\\n— Kali ich znalazł i oni tu nadejść zaraz.\\r\\n\\r\\n— Ilu ich jest?\\r\\n\\r\\nMłody Murzyn poruszył kilkanaście razy palcami obu rąk i nóg, ale widocznie nie mógł dokładnie oznaczyć liczby, z tej prostej przyczyny, że nie umiał rachować więcej niż do dziesięciu i każda większa ilość przedstawiała mu się tylko jako wengi, to jest mnóstwo.\\r\\n\\r\\n— Więc jeśli tu przyjdą, to stań na ich czele i idź ojcu na odsiecz — rzekł Staś.\\r\\n\\r\\n— Oni się bać Samburu i z Kalim nie pójść, ale z panem wielkim pójść i zabić wengi, wengi Samburu.\\r\\n\\r\\nStaś zamyślił się znowu.\\r\\n\\r\\n— Nie — rzekł w końcu — ja nie mogę ani brać bibi do bitwy, ani zostawić jej samej — i nie uczynię tego za nic w świecie.\\r\\n\\r\\nNa to Kali podniósł się i złożywszy ręce począł powtarzać raz po razie:\\r\\n\\r\\n— Luela! Luela! Luela!\\r\\n\\r\\n— Co to jest Luela? — zapytał Staś.\\r\\n\\r\\n— Wielka boma dla kobiet Wa-hima i Samburu — odpowiedział młody Murzyn.\\r\\n\\r\\nI jął opowiadać nadzwyczajne rzeczy. Oto Fumba i Mamba prowadzili z sobą od dawnych lat ciągłe wojny. Niszczono sobie wzajem plantacje, porywano bydło. Ale była na południowym brzegu jeziora miejscowość zwana Luela, do której w czasie nawet najzażartszych walk kobiety obu narodów schodziły się na targ z zupełnym bezpieczeństwem. Było to miejsce święte. Wojna toczyła się tylko z mężczyznami, żadne zaś klęski ani zwycięstwa nie wpływały na los niewiast, które w Lueli, za glinianym ogrodzeniem otaczającym obszerne targowisko, znajdowały najzupełniej bezpieczny przytułek. Wiele chroniło się tam w czasie zamieszek z dziećmi i dobytkiem. Inne przychodziły z odległych nawet wiosek, znosząc wędzone mięso, fasolę, proso, maniok i rozmaite inne zapasy. Wojownikom nie wolno było staczać bitew w takiej odległości od Lueli, z jakiej dochodziło pianie koguta. Nie wolno im było również przekraczać glinianego wału, którym rynek był otoczony. Mogli tylko stawać przed wałem, a wówczas kobiety podawały im zapasy żywności przywiązane do długich bambusów. Był to odwieczny zwyczaj i nigdy nie zdarzyło się, żeby którakolwiek strona go złamała. Zwycięzcom chodziło też zawsze o to, aby odciąć zwyciężonym drogę do Lueli i nie pozwolić zbliżyć im się do świętego miejsca na taką odległość, z jakiej dochodziło pianie koguta.\\r\\n\\r\\n— O panie wielki — błagał Kali obejmując ponownie kolana Stasia — pan wielki odprowadzić bibi do Lueli, a sam wziąć Kinga, wziąć Kalego, wziąć strzelby, wziąć węże ogniste i pobić złych Samburu.\\r\\n\\r\\nStaś uwierzył opowiadaniu młodego Murzyna, albowiem słyszał już poprzednio, że w wielu miejscowościach Afryki wojna nie obejmuje kobiet. Pamiętał, jak niegdyś w Port-Saidzie pewien młody niemiecki misjonarz opowiadał, że w okolicach olbrzymiej góry Kilima-Ndżaro niezmiernie wojowniczy szczep Massai dochowuje święcie tego zwyczaju, na mocy którego kobiety walczących stron chodzą zupełnie swobodnie na wyznaczone targowisko i nie podlegają nigdy napaściom. Istnienie tego zwyczaju na brzegach Bassa-Narok ucieszyło Stasia mocno, albowiem mógł być pewny, że Nel nie grozi żadne niebezpieczeństwo z powodu wojny. Zamierzył też wyruszyć z dziewczynką niezwłocznie do Lueli, tym bardziej że przed zakończeniem wojny nie można było i tak myśleć o dalszej podróży, do której potrzebna była pomoc nie tylko Wa-himów, ale i Samburów.\\r\\n\\r\\nPrzywykły do szybkich postanowień, wiedział już, jak ma postąpić. Uwolnić Fumbę, pobić Samburów, ale nie pozwolić Wa-himom na zbyt krwawy odwet, a potem nakazać spokój i pogodzić walczących wydało mu się rzeczą konieczną i nie tylko dla niego, ale i dla Murzynów — najkorzystniejszą. „Tak ma być — i tak się stanie!” — rzekł do siebie w duchu, a tymczasem chcąc pocieszyć młodego Murzyna, którego mu było żal, oświadczył mu, że pomocy nie odmawia.\\r\\n\\r\\n— Jak daleko stąd do Lueli? — zapytał.\\r\\n\\r\\n— Pół dnia drogi.\\r\\n\\r\\n— Słuchaj więc: odwieziemy tam bibi natychmiast, po czym pojadę na Kingu i odpędzę Samburu od bomy twego ojca. Ty pojedziesz ze mną i będziesz z nimi walczył.\\r\\n\\r\\n— Kali będzie ich zabijać ze strzelby!\\r\\n\\r\\nI przeszedłszy od razu z rozpaczy do radości począł skakać, śmiać się i dziękować Stasiowi z takim zapałem, jakby to było już po zwycięstwie. Lecz dalsze wybuchy wdzięczności i wesela przerwało mu przybycie tych wojowników, których zebrał w czasie swej wyprawy na zwiady i którym kazał stanąć przed obliczem białego pana. Było ich około trzystu, zbrojnych w tarcze ze skóry hipopotama, w dziryty, łuki i noże, Głowy mieli przybrane w pióra, w grzywy pawianów i w paprocie. Na widok słonia w służbie człowieka, na widok białych twarzy, Saby i koni ogarnął ich taki lęk i takież samo zdumienie jak i Murzynów w tych wioskach, przez które karawana przechodziła poprzednio. Ale Kali uprzedził ich z góry, iż ujrzą dobre Mzimu i potężnego pana, „który zabija lwy, który zabił wobo, którego boi się słoń, który łamie skały, puszcza węże ogniste” itd. — więc zamiast uciekać, stali długim szeregiem w milczeniu pełnym podziwu, połyskując tylko białkami oczu, niepewni, czy mają klęknąć, czy padać na twarz, ale zarazem pełni wiary, że jeśli te nadzwyczajne istoty im pomogą, to wnet skończą się zwycięstwa Samburu. Staś przejechał wzdłuż szeregu na słoniu, zupełnie jak wódz, który czyni przegląd wojska, po czym kazał Kalemu powtórzyć im swą obietnicę, że wyswobodzi Fumbę, i dał rozkaz wyruszenia do Lueli.\\r\\n\\r\\nKali pojechał z kilku wojownikami naprzód, aby zapowiedzieć zebranym niewiastom obu szczepów, że będą miały niewypowiedziane i niebywałe szczęście zobaczyć dobre Mzimu, które przyjedzie na słoniu. Rzecz była tak nadzwyczajna, że nawet te kobiety, które jako Wa-himki poznały w Kalim zaginionego następcę tronu, sądziły, że młody syn króla żartuje sobie z nich, i dziwiły się, że mu się chce żartować w czasach dla całego szczepu i dla Fumby tak ciężkich. Gdy jednakże po upływie kilku godzin ujrzały olbrzymiego słonia zbliżającego się do wałów, a na nim biały palankin, wpadły w szał radości i przyjęły dobre Mzimu takimi okrzykami i takim wyciem, że Staś w pierwszej chwili poczytał owe głosy za wybuch nienawiści, a to tym bardziej że niesłychana brzydota tych Murzynek czyniła je podobnymi do czarownic.\\r\\n\\r\\nAle były to objawy nadzwyczajnej czci. Gdy namiot Nel ustawiono w rogu targowiska, pod cieniem dwóch gęstych drzew, Wa-himki wraz z Samburkami ubrały go w girlandy i wieńce z kwiatów, po czym naznosiły tyle zapasów żywności, że wystarczyłoby ich na miesiąc nie tylko dla samego bóstwa, ale i dla jego świty. Zachwycone niewiasty biły pokłony nawet Mei, która przybrana w różowy perkal i w kilka sznurów niebieskich paciorków, wydała im się także, jako służka Mzimu, istotą daleko od zwykłych Murzynek wyższą.\\r\\n\\r\\nNasibu, ze względu na jego wiek dziecinny, został wpuszczony za wał i skorzystał natychmiast z ofiar przynoszonych dla Nel tak sumiennie, iż już po godzinie brzuszek jego przypominał wojenny bęben afrykański.\\r\\n\\r\\n\\r\\n\\r\\nROZDZIAŁ XLI\\r\\n\\r\\nLecz Staś po krótkim wypoczynku pod wałami Lueli ruszył z Kalim na czele trzystu wojowników jeszcze przed zachodem słońca ku bomie Fumby, chciał bowiem uderzyć na Samburu w nocy, licząc na to, że w ciemnościach „węże ogniste” większe sprawią wrażenie. Droga od Lueli do góry Boko, na której bronił się Fumba, wynosiła licząc z odpoczynkami dziewięć godzin, tak że pod fortecą stanęli dopiero koło trzeciej po północy. Staś zatrzymał wojowników i nakazawszy im do czasu jak najgłębsze milczenie począł rozpatrywać się w położeniu. Szczyt góry, na którym przytaili się obrońcy, był ciemny, natomiast Samburowie palili mnóstwo ogni. Blask ich rozświecał spadziste ściany skały i olbrzymie drzewa rosnące u jej stóp. Z daleka już dochodził głuchy głos bębnów oraz krzyki i śpiewy wojowników, którzy widocznie nie żałowali sobie pombe chcąc uczcić bliskie, ostateczne już zwycięstwo. Staś posunął się na czele swojego oddziału jeszcze dalej, tak że w końcu nie więcej niż sto kroków dzieliło go od ostatnich ogni. Straży obozowych nie było ani śladu, a noc bezksiężycowa nie pozwoliła dzikim dojrzeć Kinga, którego zasłaniały przy tym zarośla. Siedzący na jego karku Staś wydał po cichu ostatnie rozkazy, po których dał znak Kalemu, by podpalił jedną z przygotowanych rac. Czerwona wstęga wyleciała, sycząc, wysoko pod ciemne niebo, po czym z hukiem rozsypała się w bukiet czerwonych, błękitnych i złotych gwiazd. Wszystkie głosy umilkły i nastała chwila głuchej ciszy. W kilka sekund później wyleciały jakby z piekielnym chichotem jeszcze dwa ogniste węże, ale tym razem skierowane poziomo, wprost na obóz Samburów, a jednocześnie rozległ się ryk Kinga i wrzask trzystu Wa-himów, którzy uzbrojeni w asagaje, maczugi i noże, rzucili się w niepohamowanym pędzie naprzód. Rozpoczęła się bitwa, tym straszniejsza, że odbywała się w ciemnościach, gdyż natychmiast rozdeptano w zamieszaniu wszystkie ogniska. Ale zaraz z początku na widok węży ognistych ogarnęła Samburów ślepa trwoga. To, co się stało, przechodziło zupełnie ich rozum. Wiedzieli tylko, że napadły na nich jakieś straszne istoty i że grozi im zguba okropna i nieuchronna. Większa część ich pierzchała, zanim dosięgły ich włócznie i maczugi Wa-himów. Stu kilkudziesięciu wojowników, których zdołał zebrać koło siebie Mamba, dawało zacięty opór; gdy jednak przy błyskawicach wystrzałów ujrzeli olbrzymie zwierzę, a na nim biało przybranego człowieka i gdy o uszy ich obił się huk broni, z której raz po raz strzelał Kali, upadły i w nich serca. Fumba na górze ujrzawszy pierwszą racę, która pękła na wysokościach, padł także ze strachu na ziemię i leżał jak nieżywy przez kilka minut. Ale ochłonąwszy zrozumiał z rozpaczliwego wycia wojowników jedną rzecz, a mianowicie: że jakieś duchy wytracają na dole Samburów. Wówczas błysnęła mu w głowie myśl, że gdyby nie przyszedł tym duchom w pomoc, to gniew ich mógłby się zwrócić i przeciw niemu; ponieważ zaś zatrata Samburów była dla niego zbawieniem, więc zebrawszy wszystkich swych wojowników wysunął się bocznym, ukrytym wyjściem z bomy i przeciął drogę większej części uciekających. Bitwa zmieniła się teraz w rzeź. Bębny Samburów przestały huczeć. W pomroce, którą rozdzierały tylko czerwone błyskawice wyrzucane przez strzelbę Kalego, rozlegało się wycie mordowanych, głuche uderzenia maczug o tarcze i jęki rannych. Litości nikt nie prosił, albowiem Murzyni jej nie znają. Kali z obawy, by w ciemnościach i zamieszaniu nie razić własnych ludzi, przestał wreszcie strzelać i chwyciwszy miecz Gebhra rzucił się z nim w środek nieprzyjaciół. Samburowie mogli teraz uciekać z gór ku swoim granicom tylko jednym szerokim wąwozem, ale ponieważ wąwóz ten zamknął ze swymi wojownikami Fumba, przeto z całego zastępu ocaleli ci tylko, którzy rzuciwszy się na ziemię pozwalali się brać żywcem, chociaż wiedzieli, że czeka ich okrutna niewola lub nawet doraźna śmierć z ręki zwycięzców. Mamba bronił się bohatersko, dopóki uderzenie maczugi nie strzaskało mu czaszki. Syn jego, młody Faru, wpadł w ręce Fumby, a ten kazał go związać jako przyszłą ofiarę dziękczynną dla duchów, które przyszły mu z pomocą.\\r\\n\\r\\nStaś nie pognał straszliwego Kinga do bitwy, pozwolił mu tylko ryczeć na tym większy postrach nieprzyjaciół. Sam nie wypalił też ani razu ze swego sztucera do Samburów, albowiem po pierwsze, obiecał małej Nel opuszczając Luelę, że nikogo nie zabije, a po wtóre — nie miał istotnie ochoty zabijać ludzi, którzy ani jemu, ani Nel nie uczynili nic złego. Dość było, że zapewnił Wa-himom zwycięstwo i uwolnił oblężonego w wielkiej bomie Fumbę. Wkrótce też, gdy Kali nadbiegł z wieścią o ostatecznym zwycięstwie, dał mu rozkaz, by zaprzestano bitwy, która wrzała jeszcze w zaroślach i załamach skalnych i którą przedłużała zawziętość starego Fumby.\\r\\n\\r\\nZanim jednak Kali zdołał ją uśmierzyć, uczynił się dzień. Słońce, jak zwykle pod zwrotnikami, wytoczyło się szybko zza gór i oblało jasnym światłem pobojowisko, na którym leżało przeszło dwieście trupów Samburów pobodzonych włóczniami lub rozgruchotanych przez maczugi. Po pewnym czasie, gdy bitwa wreszcie ustała i tylko radosne wycie Wa-himów mąciło ciszę poranną, zjawił się znów Kali, ale z twarzą tak pognębioną i smutną, że już z daleka można było poznać, że spotkało go jakieś nieszczęście.\\r\\n\\r\\nJakoż stanąwszy przed Stasiem począł się bić pięściami po głowie i wołać żałośnie:\\r\\n\\r\\n— O panie wielki — Fumba kufa! Fumba kufa (zabity)!\\r\\n\\r\\n— Zabity? — powtórzył Staś.\\r\\n\\r\\nKali opowiedział, co zaszło, i ze słów jego pokazało się, że przyczyną wydarzenia była tylko zawziętość Fumby, gdy bowiem bitwa już ustała, chciał jeszcze dobić dwóch Samburów i od jednego z nich otrzymał cios włócznią.\\r\\n\\r\\nWiadomość rozbiegła się w mgnieniu oka między wszystkimi Wa-himami i naokół Kalego uczyniło się zbiegowisko. W chwilę później sześciu wojowników przyniosło na włóczniach starego króla, który nie był zabity, ale ciężko ranny i przed śmiercią chciał jeszcze zobaczyć potężnego, siedzącego na słoniu pana, prawdziwego zwycięzcę Samburu.\\r\\n\\r\\nJakoż niezmierny podziw walczył w jego oczach z mrokiem, którym przysłaniała je śmierć, a pobladłe i wyciągnięte przez pelele jego wargi szeptały cicho:\\r\\n\\r\\n— Yancig! yancig!…\\r\\n\\r\\nLecz natychmiast potem głowa przechyliła mu się w tył, usta otwarły się szeroko — i skonał.\\r\\n\\r\\nKali, który go kochał, rzucił się z płaczem na jego piersi. Wśród wojowników jedni poczęli bić się w głowy, drudzy okrzykiwać Kalego królem i „yancigować” na jego cześć. Niektórzy popadali przed młodym władcą na twarze. Nie podniósł się ani jeden przeciwny głos, gdyż panowanie należało się Kalemu, nie tylko z prawa, jako najstarszemu synowi Fumby, ale i jako zwycięzcy.\\r\\n\\r\\nTymczasem w chatach czarowników ozwały się w bomie na szczycie góry dzikie ryki złego Mzimu, takie same, jakie Staś słyszał w pierwszej wiosce murzyńskiej, ale tym razem skierowane nie przeciw niemu, lecz domagające się śmierci jeńców za zabicie Fumby. Bębny poczęły warczeć. Wojownicy uformowali się w długi zastęp, po trzech ludzi w szeregu, i rozpoczęli taniec wojenny naokół Stasia, Kalego i trupa Fumby.\\r\\n\\r\\n— Oa! oa! yah! yah! — powtarzały wszystkie głosy; głowy kiwały się jednostajnymi ruchami w prawo i w lewo, połyskiwały białka oczu, a ostrza dzid migotały w porannym słońcu.\\r\\n\\r\\nKali podniósł się i zwróciwszy do Stasia rzekł:\\r\\n\\r\\n— Pan wielki przywieźć do bomy bibi i zamieszkać w chacie Fumby. Kali być królem Wa-himów, a pan wielki królem Kalego.\\r\\n\\r\\nStaś skinął głową na znak zgody, ale pozostał jeszcze przez kilka godzin, ponieważ i jemu, i Kingowi należał się wypoczynek.\\r\\n\\r\\nWyjechał dopiero pod wieczór. Przez czas jego nieobecności ciała poległych Samburu zostały uprzątnięte i powrzucane w pobliską głęboką przepaść, nad którą zakotłowały się zaraz stada sępów; czarownicy poczynili przygotowania do pogrzebu Fumby, a Kali objął władzę jako jedyny pan życia i śmierci wszystkich poddanych.\\r\\n\\r\\n— Czy wiesz, kto to jest Kali? — zapytał Staś dziewczynki w powrotnej drodze z Lueli.\\r\\n\\r\\nNel spojrzała na niego ze zdziwieniem.\\r\\n\\r\\n— To twój boy.\\r\\n\\r\\n— Aha! boy! Kali — to teraz król wszystkich Wa-himów.\\r\\n\\r\\nNel ucieszyła się tą wiadomością ogromnie. Ta nagła zmiana, dzięki której dawny niewolnik okrutnego Gebhra, a potem pokorny sługa Stasia został królem, wydała jej się czymś nadzwyczajnym i zarazem niesłychanie zabawnym.\\r\\n\\r\\nJednakże uwaga Lindego, że Murzyni są jak dzieci, które nie są zdolne zapamiętać, co było wczoraj, nie okazała się w zastosowaniu do Kalego słuszna, gdyż jak tylko Staś i Nel stanęli u podnóża góry Boko, młody monarcha wybiegł skwapliwie na ich spotkanie, powitał ich ze zwykłymi oznakami pokory i radości i powtórzył te słowa, które już wypowiedział poprzednio:\\r\\n\\r\\n— Kali być królem Wa-himów, a pan wielki królem Kalego.\\r\\n\\r\\nI otoczył oboje czcią niemal boską, a szczególnie bił pokłony wobec całego ludu przed Nel, wiedział bowiem z doświadczenia nabytego podczas podróży, że pan wielki dba o małą bibi więcej niż o siebie samego.\\r\\n\\r\\nWprowadziwszy ich uroczyście na szczyt do stołecznej bomy oddał im chatę Fumby podobną do wielkiej, podzielonej na kilka komór szopy. Wa-himkom, które przyszły razem z nimi z Lueli i które nie mogły się dość napatrzyć dobremu Mzimu, polecił poustawiać w pierwszej komorze dzieże z miodem i kwaśnym mlekiem, gdy zaś dowiedział się, że znużona drogą bibi usnęła, nakazał wszystkim mieszkańcom jak najgłębszą ciszę, pod karą ucięcia języka. Lecz postanowił ich uczcić jeszcze uroczyściej i w tym celu, gdy Staś po krótkim wypoczynku wyszedł przed szopę, zbliżył się do niego i oddawszy mu pokłon rzekł:\\r\\n\\r\\n— Jutro Kali kazać pochować Fumbę i ściąć dla Fumby i dla Kalego tylu niewolników, ile obaj mają palców u rąk, ale dla bibi i dla pana wielkiego Kali kazać ściąć Faru, syna Mamby, i wengi, wengi innych Samburów, których połapali Wa-himowie.\\r\\n\\r\\nA Staś zmarszczył brwi i począł patrzeć swymi stalowymi oczyma w oczy Kalego, po czym odpowiedział:\\r\\n\\r\\n— Zakazuję ci tego uczynić.\\r\\n\\r\\n— Panie — rzekł niepewnym głosem młody Murzyn — Wa-hima zawsze ścinać niewolników. Stary król umrzeć — ścinać; młody król nastać — ścinać. Gdyby Kali nie kazać ich ścinać, Wa-hima myśleliby, że Kali nie król.\\r\\n\\r\\nStaś patrzył coraz surowiej.\\r\\n\\r\\n— Więc cóż? — spytał. — A ty czyś się niczego nie nauczył na Górze Lindego i czy nie jesteś chrześcijaninem?\\r\\n\\r\\n— Jestem, o panie wielki.\\r\\n\\r\\n— Więc słuchaj! Wa-hima mają czarne mózgi, ale twój mózg powinien być biały. Ty skoro zostałeś ich królem, powinieneś ich oświecić i nauczyć tego, czego nauczyłeś się ode mnie i od bibi. Oni są jak szakale i jak hieny — uczyń z nich ludzi. Powiedz im, że jeńców nie wolno ścinać, bo za krew bezbronnych karze Wielki Duch, do którego modlę się i ja, i bibi. Biali nie mordują niewolników, a ty chcesz być gorszy dla nich, niż był dla ciebie Gebhr — ty, chrześcijanin! Wstydź się, Kali, zmień stare, obrzydłe zwyczaje Wa-himów na dobre, a za to pobłogosławi cię Bóg i bibi nie powie, że Kali jest dziki, głupi i zły Murzyn.\\r\\n\\r\\nOkropne ryki w chatach czarowników zgłuszyły jego słowa. Staś machnął ręką i mówił dalej:\\r\\n\\r\\n— Słyszę! to wasze złe Mzimu chce krwi i głów jeńców. Ale ty przecie wiesz, co to znaczy — i ciebie ono nie przestraszy. Więc ci powiem tak: weź bambus, idź do każdej z chat i bij w skórę czarowników dopóty, dopóki nie zaczną ryczeć głośniej niż ich bębny. A bębny powyrzucaj na środek bomy, ażeby wszyscy Wa-himowie obaczyli i zrozumieli, jak ich te łotry oszukują. Powiedz zarazem twoim głupim Wa-himom to, co sam ogłosiłeś ludziom M'Ruy, że tam, gdzie przebywa dobre Mzimu, krew ludzka nie może być przelana.\\r\\n\\r\\nMłodemu królowi trafiły widocznie do przekonania słowa Stasia, gdyż spojrzał na niego nieco śmielej i rzekł:\\r\\n\\r\\n— Kali wybić, ach, wybić czarowników! Wyrzucić bębny i powiedzieć Wa-himom, że tam gdzie jest dobre Mzimu, nie wolno nikogo zabić. Ale co Kali ma uczynić z Faru i Samburami, którzy zabili Fumbę?\\r\\n\\r\\nStaś, który ułożył już sobie wszystko w głowie i który czekał tylko na to pytanie, odpowiedział natychmiast:\\r\\n\\r\\n— Twój ojciec zginął i jego ojciec zginął, więc głowa za głowę. Zawrzesz z młodym Faru przymierze krwi, po czym Wa-hima i Samburu będą żyli w zgodzie, będą spokojnie uprawiali maniok i polowali. Ty opowiesz Faru o Wielkim Duchu, który jest ojcem wszystkich białych i czarnych ludzi, a Faru będzie cię kochał jak brata.\\r\\n\\r\\n— Kali mieć teraz biały mózg! — odpowiedział młody Murzyn.\\r\\n\\r\\nI na tym skończyła się rozmowa. W chwilę później rozległy się znów dzikie ryki, ale już nie złego Mzimu, tylko obu czarowników, których Kali bił w skórę, ile wlazło. Wojownicy, którzy na dole otaczali wciąż Kinga zwartym pierścieniem, przylecieli co tchu na górę, aby zobaczyć, co się dzieje, i przekonali się niebawem i własnymi oczyma, i z wyznań czarowników, że złe Mzimu, przed którym drżeli dotychczas, to tylko wydrążony pień obciągnięty małpią skórą.\\r\\n\\r\\nA młody Faru, gdy oznajmiono mu, że nie tylko nie zgruchocą mu głowy na cześć dobrego Mzimu i „wielkiego pana”, ale że Kali ma zjeść „kawałek” jego, a on „kawałek” Kalego, nie chciał uszom wierzyć, a następnie dowiedziawszy się, komu zawdzięcza życie, położył się twarzą do ziemi przed wejściem do chaty Fumby i leżał dopóty, dopóki Nel nie wyszła do niego i nie kazała mu powstać. Wówczas objął swymi czarnymi dłońmi jej małą nóżkę i postawił ją na swej głowie na znak, że przez całe życie chce zostać jej niewolnikiem.\\r\\n\\r\\nWa-himowie bardzo się dziwili rozkazom młodego króla, ale obecność nieznanych gości, których poczytywali za najpotężniejszych w świecie czarowników, sprawiła, że nikt nie śmiał się sprzeciwić.\\r\\n\\r\\nStarzy nie byli jednak radzi nowym zwyczajom, a dwaj czarownicy zrozumiawszy, że dobre czasy skończyły się dla nich raz na zawsze, poprzysięgli w duszy okropną zemstę królowi i przybyszom.\\r\\n\\r\\nAle tymczasem pochowano uroczyście Fumbę u stóp skały pod bomą. Kali zatknął na jego grobie krzyż z bambusów, Murzyni zaś postawili kilka naczyń z pombe i z wędzonym mięsem, „aby nie dokuczał i nie straszył po nocy”.\\r\\n\\r\\nCiało Mamby po zawarciu braterstwa krwi między Kalim a Faru oddano Samburom.\\r\\n\\r\\n\\r\\n\\r\\nROZDZIAŁ XLII\\r\\n\\r\\n— Nel, potrafisz wyliczyć nasze podróże od Fajumu? — pytał Staś.\\r\\n\\r\\n— Potrafię.\\r\\n\\r\\nTo mówiąc dziewczynka podniosła w górę brwi i zaczęła rachować na paluszkach.\\r\\n\\r\\n— Zaraz. Od Fajumu do Chartumu — to jedna; od Chartumu do Faszody — to druga; od Faszody do tego wąwozu, w którym znaleźliśmy Kinga — to trzecia; a od Góry Lindego do jeziora — to czwarta.\\r\\n\\r\\n— Tak. Chyba nie ma na świecie drugiej muchy, która by przeleciała taki kawał Afryki.\\r\\n\\r\\n— Ładnie by ta mucha wyglądała bez ciebie!\\r\\n\\r\\nA on począł się śmiać.\\r\\n\\r\\n— Mucha na słoniu! Mucha na słoniu!\\r\\n\\r\\n— Ale nie tse-tse? prawda, Stasiu? nie tse-tse?\\r\\n\\r\\n— Nie — odpowiedział — taka sobie dosyć miła mucha!\\r\\n\\r\\nNel, rada z pochwały, otarła mu nosek o ramię, po czym spytała:\\r\\n\\r\\n— A kiedy pojedziemy w piątą podróż?\\r\\n\\r\\n— Jak ty wypoczniesz, a ja nauczę trochę strzelać tych ludzi, których obiecał dać nam Kali.\\r\\n\\r\\n— I długo będziemy jechali?\\r\\n\\r\\n— Oj! długo, Nel, długo! Kto wie, czy to nie będzie najdłuższa droga.\\r\\n\\r\\n— Ale ty sobie poradzisz jak zawsze!\\r\\n\\r\\n— Muszę.\\r\\n\\r\\nJakoż Staś radził sobie, jak mógł, ale ta piąta podróż wymagała wielu przygotowań. Mieli zapuścić się znów w nieznane krainy, w których groziły rozliczne niebezpieczeństwa, więc chłopiec pragnął ubezpieczyć się przeciw nim lepiej, niż zdołał to uczynić poprzednio. W tym celu ćwiczył w strzelaniu z remingtonów czterdziestu młodych Wa-himów, którzy mieli stanowić główną siłę zbrojną i niejako gwardię Nel. Więcej strzelców nie mógł mieć, gdyż King przydźwigał tylko dwadzieścia pięć karabinów, a na koniach przyszło piętnaście. Resztę armii miało stanowić stu Wa-himów i stu Samburów zbrojnych we włócznie i łuki, których obiecał dostarczyć Faru, a których obecność usuwała wszelkie trudności podróży przez obszerną i bardzo dziką krainę zamieszkałą przez szczepy Samburu. Staś nie bez pewnej dumy myślał, że uciekłszy w czasie podróży z Faszody tylko z Nel i z dwojgiem Murzynów, bez żadnych środków, może przyjść na brzeg oceanu na czele dwustu zbrojnych ludzi ze słoniem i końmi. Wyobrażał sobie, co na to powiedzą Anglicy, którzy tak wysoko cenią zaradność, ale przede wszystkim, co powie jego ojciec i pan Rawlison. Myśl o tym osładzała mu wszelkie trudy.\\r\\n\\r\\nJednakże nie był wcale spokojny o własne i Nel losy. Dobrze! przejdzie zapewne łatwo posiadłości Wa-himów i Samburów, lecz co potem? Na jakie trafi jeszcze szczepy, w jakie wejdzie okolice i ile mu pozostanie drogi? Wskazówki Lindego były zbyt ogólne. Stasia trapiło to mocno, że właściwie nie wiedział, gdzie jest, gdyż ta część Afryki wyglądała na mapach, z których się uczył geografii, zupełnie jak biała karta. Nie miał też żadnego pojęcia, co to jest to jezioro Bassa-Narok i jak jest wielkie. Był na południowym jego krańcu, przy którym szerokość rozlewu mogła wynosić kilkanaście kilometrów. Ale jak daleko jezioro ciągnęło się na północ, tego nie umieli mu powiedzieć ani Wa-himowie, ani Samburowie. Kali, który znał jako tako język ki-swahili, na wszystkie pytania odpowiadał tylko: „Bali! bali!”, co znaczy: daleko! daleko! — ale to było wszystko, co Staś zdołał z niego wydobyć.\\r\\n\\r\\nPonieważ na północy góry zamykające widnokrąg wydawały się dość bliskie, więc przypuszczał, że jest to jakieś niezbyt obszerne górskie jezioro, takie, jakich wiele znajduje się w Afryce. W kilka lat pokazało się, jak ogromną popełnił omyłkę, na razie jednak nie tyle chodziło mu o dokładne poznanie obszaru Bassa-Narok, ile o to, czy nie wypływa z niego jaka rzeka, która następnie wpada do oceanu. Samburowie, poddani Faru, twierdzili, że na wschód od ich kraju leży jakaś wielka pustynia bezwodna, której nikt jeszcze nie przebył. Staś, który znał Murzynów z opowiadań podróżników, z przygód Lindego, a po części i z własnych doświadczeń, wiedział, że gdy rozpoczną się niebezpieczeństwa i trudy, wielu jego ludzi zemknie z powrotem do domu, a może nie pozostanie mu żaden. W takim razie znalazłby się Wśród puszcz i pustyń tylko z Nel, z Meą i małym Nasibu. Przede wszystkim jednak rozumiał, że brak wody rozproszyłby karawanę natychmiast, i dlatego dopytywał się tak usilnie o rzekę. Idąc z jej biegiem można by oczywiście uniknąć tych okropności, na jakie podróżnicy narażeni są w okolicach bezwodnych.\\r\\n\\r\\nAle Samburowie nie umieli mu powiedzieć nic pewnego, sam zaś nie mógł sobie pozwolić na dłuższą wycieczkę wzdłuż wschodniego wybrzeża jeziora, albowiem inne zajęcia zatrzymywały go w Boko. Wyliczył, że z latawców puszczanych z Góry Lindego i po drodze z wiosek murzyńskich, prawdopodobnie żaden nie przeleciał przez łańcuch szczytów otaczających Bassa-Narok. Z tego powodu należało robić i puszczać nowe, albowiem te dopiero wiatr mógł zanieść przez płaską pustynię daleko — może aż do oceanu. Owóż tej roboty musiał doglądać osobiście: Nel bowiem umiała doskonale kleić latawce, a Kali nauczył się je puszczać — żadne z nich jednak nie było w stanie wypisać na nich tego wszystkiego, co wypisać należało. Staś uważał, że jest to rzecz wielkiego znaczenia, której stanowczo nie wolno zaniedbywać.\\r\\n\\r\\nWięc te roboty zajęły mu tyle czasu, że karawana dopiero po trzech tygodniach była gotowa do drogi. Ale w wigilię tego dnia, w którym miano o świcie wyruszyć, młody król Wa-himów stanął przed Stasiem i skłoniwszy mu się głęboko, rzekł:\\r\\n\\r\\n— Kali pójść z panem i z bibi aż do wody, po której pływają wielkie pirogi białych ludzi.\\r\\n\\r\\nStasia wzruszył ten dowód przywiązania, jednakie sądził, że nie ma prawa zabierać z sobą chłopca w tak ogromną podróż, z której powrót był dla niego bardzo niepewny.\\r\\n\\r\\n— Dlaczego chcesz iść z nami? — zapytał.\\r\\n\\r\\n— Kali kochać pana wielkiego i bibi.\\r\\n\\r\\nStaś położył mu dłoń na wełnistej głowie.\\r\\n\\r\\n— Wiem, Kali, ty jesteś poczciwy i dobry chłopiec. Ale cóż się stanie z twoim królestwem i kto będzie rządził za ciebie Wa-himami?\\r\\n\\r\\n— M’Tana, brat matki Kalego.\\r\\n\\r\\nStaś wiedział, że i między Murzynami toczą się walki o władzę i że panowanie nęci ich tak samo jak białych, więc pomyślał chwilę i rzekł:\\r\\n\\r\\n— Nie, Kali. Ja cię nie mogę zabrać. Ty musisz zostać z Wa-himami, aby uczynić z nich dobrych ludzi.\\r\\n\\r\\n— Kali do nich powrócić.\\r\\n\\r\\n— M’Tana ma wielu synów, więc co będzie, jeśli zechce sam być królem i zostawić królestwo swoim synom, a Wa-himów podmówi, żeby cię wypędzili?\\r\\n\\r\\n— M’Tana dobry. On tego nie zrobić.\\r\\n\\r\\n— Ale jeżeli zrobi?\\r\\n\\r\\n— To Kali pójść znów nad wielką wodę, do pana wielkiego i bibi.\\r\\n\\r\\n— Nas już tam nie będzie.\\r\\n\\r\\n— To Kali siąść nad wodą i z żalu płakać.\\r\\n\\r\\nTak mówiąc założył ręce na głowę — po chwili zaś wyszeptał:\\r\\n\\r\\n— Kali bardzo kochać pana wielkiego i bibi — bardzo.\\r\\n\\r\\nI dwie wielkie łzy zaświeciły mu w oczach.\\r\\n\\r\\nStaś zawahał się, jak ma postąpić. Było mu Kalego żal, jednakże nie zgodził się od razu na jego prośbę. Zrozumiał, że — nie mówiąc już o niebezpieczeństwach powrotu — jeśli M’Tana lub czarownicy zbuntują Murzynów, wtedy chłopcu zagrozi nie tylko wypędzenie z kraju, ale i śmierć.\\r\\n\\r\\n— Lepiej będzie dla ciebie zostać — rzekł — bez porównania lepiej!\\r\\n\\r\\nLecz w czasie gdy to mówił, weszła Nel, która przez cienką matę przedzielającą komory słyszała doskonale całą rozmowę, i ujrzawszy teraz łzy w oczach Kalego poczęła je paluszkami ścierać z jego rzęs, a następnie zwróciła się do Stasia.\\r\\n\\r\\n— Kali pójdzie z nami — rzekła z wielką stanowczością.\\r\\n\\r\\n— Oho! — odpowiedział nieco urażony Staś — to nie zależy od ciebie.\\r\\n\\r\\n— Kali pójdzie z nami — powtórzyła.\\r\\n\\r\\n— Albo nie pójdzie.\\r\\n\\r\\nNagle tupnęła nóżką.\\r\\n\\r\\n— Ja chcę!\\r\\n\\r\\nI sama rozpłakała się serdecznie.\\r\\n\\r\\nStaś spojrzał na nią z największym zdziwieniem, jakby nie rozumiejąc, co się stało tak zawsze dobrej i łagodnej dziewczynce, lecz widząc, że obie piąstki wsadziła w oczy, a w otwarte usta łowi jak ptaszek powietrze, począł wołać z wielkim pośpiechem:\\r\\n\\r\\n— Kali pójdzie z nami! pójdzie! pójdzie! Czego płaczesz? Jaka nieznośna! Pójdzie! A to mnie pozbadła! pójdzie — słyszysz?\\r\\n\\r\\nI tak się stało. Staś wstydził się aż do wieczora swej słabości dla dobrego Mzimu, a dobre Mzimu postawiwszy na swoim było tak ciche, łagodne i posłuszne jak zawsze.\\r\\n\\r\\n\\r\\n\\r\\nROZDZIAŁ XLIII\\r\\n\\r\\nKarawana ruszyła następnego dnia o świcie. Młody Murzyn był wesół, mała despotka łagodna i posłuszna w dalszym ciągu, a Staś pełen energii i nadziei. Szło z nimi stu Samburów i stu Wa-himów — czterdziestu z tych ostatnich zbrojnych w remingtony, z których jako tako umieli strzelać. Biały wódz, który ich w tym ćwiczył przez trzy tygodnie, wiedział wprawdzie, że w danym razie narobią daleko więcej hałasu niż szkody, ale myślał, że w spotkaniach z dzikimi hałas odgrywa nie mniejszą rolę od kuli, i rad był ze swej gwardii. Wzięto wielkie zapasy manioku, placków wypieczonych z wielkich i tłustych białych mrówek wysuszonych starannie i zmielonych na mąkę oraz moc wędzonego mięsa. Z karawaną ruszyło kilkanaście kobiet, które niosły rozmaite dobre rzeczy dla Nel i worki ze skór antylop na wodę. Staś z wysokości grzbietu Kinga pilnował porządku, wydawał rozkazy — może nie tyle dlatego, że były potrzebne, ile z tego powodu, że upajała go rola wodza — i z dumą spoglądał na swoją małą armię.\\r\\n\\r\\n„Gdybym chciał — mówił sobie — to mógłbym tu zostać królem nad wszystkimi ludami Doko — tak jak Beniowski na Madagaskarze!”\\r\\n\\r\\nI przez głowę przeleciała mu myśl, czyby nie dobrze było wrócić tu kiedy, podbić wielki obszar kraju, ucywilizować Murzynów, założyć w tych stronach nową Polskę albo nawet ruszyć kiedyś na czele czarnych wyćwiczonych zastępów do starej. Ponieważ czuł jednak, że jest w tej myśli coś śmiesznego, i ponieważ wątpił, czy ojciec dałby mu pozwolenie na odegranie roli Aleksandra Macedońskiego w Afryce, przeto nie zwierzył się ze swymi planami Nel, która była jedyną zapewne w świecie osobą gotową im przyklasnąć.\\r\\n\\r\\nA przy tym przed podbojem tych okolic Afryki należało się przede wszystkim z nich wydostać; więc zajął się bliższymi sprawami. Karawana rozciągnęła się długim sznurem. Staś siedząc na karku Kinga postanowił jechać na jej końcu, aby mieć wszystko i wszystkich przed oczyma.\\r\\n\\r\\nOwóż gdy ludzie przechodzili jeden za drugim koło niego, spostrzegł nie bez zdziwienia, że dwaj czarownicy, M'Kunje i M'Pua, ci sami, którzy dostali wnyki od Kalego, należą do karawany i z pakunkami na głowach ruszają wraz z innymi w drogę.\\r\\n\\r\\nWięc zatrzymał ich i zapytał:\\r\\n\\r\\n— Kto wam kazał iść?\\r\\n\\r\\n— Król — odpowiedzieli obaj kłaniając się pokornie.\\r\\n\\r\\nAle pod pokrywką pokory oczy ich połyskiwały tak dziko, a w twarzach odbijała się taka złość, że Staś w pierwszej chwili chciał ich odpędzić i jeśli tego nie uczynił, to jedynie z tego powodu, by nie podkopywać powagi Kalego.\\r\\n\\r\\nJednakże przywołał go natychmiast.\\r\\n\\r\\n— Czy to ty — zapytał — kazałeś czarownikom iść z nami?\\r\\n\\r\\n— Kali kazać, albowiem Kali jest mądry.\\r\\n\\r\\n— Więc pytam jeszcze raz, dlaczego twoja mądrość nie pozostawiła ich w domu?\\r\\n\\r\\n— Bo gdyby M'Kunje i M'Pua zostawić, wówczas obaj namawiać by Wa-himów, żeby Wa-himowie zabić Kalego po powrocie, ale jeśli oni iść z nami, Kali na nich patrzeć i pilnować.\\r\\n\\r\\nStaś pomyślał chwilę i rzekł:\\r\\n\\r\\n— Może masz słuszność, jednakże zwracaj na nich dzień i noc pilną uwagę, gdyż źle im patrzy z oczu.\\r\\n\\r\\n— Kali mieć bambus — odpowiedział młody Murzyn.\\r\\n\\r\\nKarawana ruszyła. Staś w ostatniej chwili rozkazał, by zbrojna w remingtony gwardia zamykała pochód, gdyż byli to ludzie upatrzeni przez niego, wybrani i najpewniejsi. Podczas ćwiczeń z bronią, które trwały dość długo, przywiązali się w pewnym stopniu do swego młodego wodza, a zarazem, jako najbliżsi jego dostojnej osoby, uważali się za coś lepszego od innych. Obecnie mieli czuwać nad całą karawaną i chwytać tych, którym by przyszła chętka drapnąć. Było do przewidzenia, że gdy rozpoczną się trudy i niebezpieczeństwa, nie zbraknie także i zbiegów.\\r\\n\\r\\nAle pierwszego dnia wszystko szło jak najlepiej. Murzyni z ciężarami na głowach, każdy zbrojny we włócznię i kilka pomniejszych dzirytów, czyli tak zwanych asagai, rozciągnęli się długim wężem wśród dżungli. Przez czas jakiś posuwali się południowym brzegiem jeziora po płaszczyźnie, ale ponieważ jezioro otaczały ze wszystkich stron wyniosłe szczyty, więc gdy skręcili ku wschodowi, trzeba się było piąć pod górę. Starzy Samburowie, którzy znali te strony, twierdzili, że karawana będzie musiała przejść przez wysokie przełęcze między górami, które zwali Kullal i Inro, po czym wejdzie do krainy Ebene leżącej na południe od Borani. Staś rozumiał, że nie można iść wprost na wschód, pamiętał bowiem, że Mombassa leży o kilka stopni za równikiem, a zatem znacznie od tego nieznanego jeziora na południe. Posiadając kilka kompasów po Lindem, nie obawiał się jednak zmylić właściwej drogi.\\r\\n\\r\\nPierwszy nocleg wypadł im na lesistej wyżynie. Wraz z nastaniem ciemności zapłonęło kilkadziesiąt ognisk, przy których Murzyni piekli suszone mięso i jedli ciasto z korzeni manioku wybierając je z naczyń palcami. Po zaspokojeniu głodu i pragnienia rozpowiadali sobie, dokąd ich bwana kubwa prowadzi i co za to od niego dostaną. Niektórzy śpiewali siedząc w kucki i grzebiąc w ogniu, wszyscy zaś gadali tak długo i tak głośno, że Staś musiał w końcu nakazać milczenie, by Nel mogła spać.\\r\\n\\r\\nNoc była bardzo chłodna, ale nazajutrz, gdy pierwsze promienie słońca rozświeciły okolicę, powietrze ociepliło się natychmiast. O wschodzie słońca mali podróżnicy ujrzeli dziwne widowisko. Zbliżali się właśnie do jeziorka rozległego na dwa kilometry, a raczej do wielkiej kałuży utworzonej przez dżdże w kotlinie górskiej, gdy nagle Staś, siedząc wraz z dziewczynką na Kingu i rozglądając się przez lunetę po okolicy, zawołał:\\r\\n\\r\\n— Patrz, Nel, słonie idą do wody.\\r\\n\\r\\nJakoż na odległość pół kilometra widać było stadko złożone z pięciu sztuk zbliżających się z wolna jedna za drugą do jeziorka.\\r\\n\\r\\n— To jakieś dziwne słonie — rzekł Staś przypatrując się im ciągle z wielką uwagą. — Są mniejsze od Kinga, uszy mają także daleko mniejsze i wcale nie widzę kłów.\\r\\n\\r\\nTymczasem słonie weszły do wody, lecz nie zatrzymały się na brzegu, jak to czynił zwykle King, i nie poczęły się polewać trąbami, ale idąc wciąż naprzód, zanurzały się coraz głębiej, tak że w końcu tylko ich czarne grzbiety wystawały nad wodą, na podobieństwo złomów skalnych.\\r\\n\\r\\n— Co to jest? Nurkują! — zawołał Staś.\\r\\n\\r\\nKarawana zbliżyła się znacznie do brzegu, a wreszcie stanęła tuż nad nim. Staś zatrzymał ją i począł spoglądać z nadzwyczajnym zdumieniem to na Nel, to na jezioro.\\r\\n\\r\\nSłoni nie było już prawie widać, tylko na gładkiej szybie wodnej można było nawet gołym okiem odróżnić pięć jakby okrągłych czerwonych kwiatów wystających nad powierzchnią i kołyszących się lekkim ruchem.\\r\\n\\r\\n— One stoją na dnie, a to końce trąb — ozwał się Staś nie wierząc własnym oczom.\\r\\n\\r\\nPo czym zawołał na Kalego:\\r\\n\\r\\n— Kali! widziałeś?\\r\\n\\r\\n— Tak, panie, Kali widzieć, to są słonie wodne — odpowiedział spokojnie młody Murzyn.\\r\\n\\r\\n— Słonie wodne?\\r\\n\\r\\n— Kali widzieć je nieraz.\\r\\n\\r\\n— I one żyją w wodzie?\\r\\n\\r\\n— W nocy wychodzić w dżunglę i paść się, a w dzień mieszkać w jeziorze, tak jak kiboko (hipopotamy). One wyjść dopiero po zachodzie słońca.\\r\\n\\r\\nStaś długo nie mógł ochłonąć ze zdziwienia i gdyby nie to, że pilno było mu w drogę, byłby zatrzymał karawanę aż do wieczora, by lepiej przypatrzeć się osobliwym zwierzętom. Ale przyszło mu do głowy, że słonie mogą wynurzyć się po przeciwnej stronie jeziora, a choćby wyszły gdzie bliżej, trudno będzie przyjrzeć się im po ciemku dokładniej.\\r\\n\\r\\nDał więc znak do odjazdu, ale po drodze mówił do Nel:\\r\\n\\r\\n— No! widzieliśmy coś takiego, czego nie widziały nigdy oczy żadnego Europejczyka. I wiesz, co myślę — że jeśli dojdziemy szczęśliwie do oceanu, to nikt nam nie uwierzy, gdy powiem, że są w Afryce słonie wodne.\\r\\n\\r\\n— A gdybyś jednego z nich złapał i zabrał z nami do oceanu? — rzekła Nel, przekonana jak zawsze, że Staś wszystko potrafi.\\r\\n\\r\\n\\r\\n\\r\\nROZDZIAŁ XLIV\\r\\n\\r\\nPo dziesięciu dniach drogi karawana przeszła wreszcie przełęcze górskie i weszła w kraj odmienny. Była to obszerna równina, gdzieniegdzie tylko powyginana w niewielkie wzgórza, ale przeważnie płaska. Roślinność zmieniła się zupełnie. Nie było wielkich drzew wznoszących się pojedynczo lub po kilka nad falującą powierzchnią wysokich traw. Gdzieniegdzie tylko sterczały w znacznym od siebie oddaleniu akacje wydające gumę, o pniach barwy koralowej lub parasolowate, ale o uliścieniu rzadkim i dającym mało cienia. Między kopcami termitów strzelała tu i ówdzie w górę euforbia, z gałęziami podobnymi do ramion świecznika. Pod niebem unosiły się sępy, a niżej przelatywały z akacji na akację ptaki z rodzaju kruków, upierzone czarno i biało. Trawy były żółte i w kłosach, jak dojrzałe żyto. A jednakże ta sucha dżungla dostarczała widocznie obficie żywności dla wielkiej ilości zwierząt, albowiem kilka razy na dzień podróżnicy spotykali znaczne stada antylop gnu, bubalów i szczególnie zebr. Upały na otwartej i bezdrzewnej płaszczyźnie uczyniły się nieznośne. Niebo było bez chmur, dni znojne, a noce niewiele przynosiły wypoczynku.\\r\\n\\r\\nPodróż stawała się z każdym dniem uciążliwsza. W wioskach, na które natrafiała karawana, dzika niezmiernie ludność przyjmowała ją ze strachem, ale przeważnie niechętnie, i gdyby nie znaczna ilość zbrojnych pagazich, a również gdyby nie widok białych twarzy, Kinga i Saby, podróżnikom groziłoby wielkie niebezpieczeństwo.\\r\\n\\r\\nStaś zdołał za pomocą Kalego dowiedzieć się, że dalej wcale nie ma wiosek i że kraj jest bezwodny. Trudno temu było uwierzyć, bo liczne stada, które spotykano, musiały gdzieś pić. Jednakże opowiadania o pustyni, w której nie ma ani rzek, ani kałuży, przestraszyły Murzynów i rozpoczęło się zbiegostwo. Pierwsi dali przykład M'Kunje i M'Pua. Na szczęście wcześnie dostrzeżono ucieczkę i konny pościg schwytał ich jeszcze niedaleko obozu, a gdy ich przyprowadzono, Kali przedstawił im za pomocą bambusa całą niewłaściwość ich postępku. Staś zebrawszy wszystkich pagazich miał do nich przemowę, którą młody Murzyn tłumaczył na język miejscowy. Korzystając z tego, że na poprzednim postoju lwy ryczały całą noc naokół obozu, Staś starał się przekonać swych ludzi, że kto ucieknie, ten niechybnie stanie się ich łupem, a gdyby nawet nocował na akacjach, to znajdzie tam straszliwsze jeszcze wobo. Mówił następnie, że gdzie żyją antylopy, tam musi być i woda, jeśli zaś w dalszej drodze trafią na okolice wody pozbawione, to można przecie nabrać jej na dwa i trzy dni w worki uszyte ze skór antylop. Murzyni słuchając jego słów powtarzali co chwila jedni drugim: „O matko, jakaż to prawda!”, ale następnej nocy zbiegło pięciu Samburów i dwóch Wa-himów, a potem co noc ktoś ubywał.\\r\\n\\r\\nM’Kunje i M'Pua nie próbowali jednak szczęścia po raz drugi z tej prostej przyczyny, że Kali codziennie po zachodzie słońca kazał ich wiązać.\\r\\n\\r\\nJednakże kraj stawał się coraz bardziej suchy, a słońce wypalało niemiłosiernie dżunglę. Nie było widać nawet akacyj. Stada antylop pojawiały się ciągle, lecz mniej liczne. Osioł i konie znajdowały jeszcze dość pożywienia, gdyż pod wysoką wyschłą trawą ukrywała się w wielu miejscach niższa, bardziej zielona i mniej zeschnięta. Ale King, lubo nie przebierał — schudł. Gdy trafił na akację, łamał ją głową i objadał starannie liście i strąki nawet zeszłoroczne. Karawana trafiała wprawdzie dotychczas codziennie na wodę, ale często na złą, którą trzeba było filtrować, lub na słoną, niezdatną wcale do picia. Następnie zdarzało się kilkakrotnie, że wysłani naprzód przez Stasia ludzie wracali pod wodzą Kalego nie znalazłszy ani kałuży, ani strumienia ukrytego w rozpadlinie ziemnej, i Kali ze strapioną miną oświadczał: „Madi apana” (nie ma wody).\\r\\n\\r\\nStaś zrozumiał, że ta ostatnia wielka podróż wcale nie będzie łatwiejsza od poprzednich, i począł się niepokoić o Nel, gdyż i w niej zaszły zmiany. Twarzyczka jej, zamiast opalać się na słońcu i wietrze, czyniła się z każdym dniem bledsza, a oczy traciły zwykły blask. Na suchej równinie, wolnej od komarów, nie groziła wprawdzie febra, ale widoczne było, że straszliwe upały wyniszczają siły dziewczynki. Chłopiec z politowaniem i z obawą patrzał teraz na jej małe rączki, które stały się tak białe jak papier, i gorzko wyrzucał sobie, że straciwszy zbyt wiele czasu na przygotowania i na ćwiczenia Murzynów w strzelaniu, naraził ją na podróż w porze roku tak znojnej.\\r\\n\\r\\nWśród tych obaw upływał dzień za dniem. Słońce wypijało wilgoć i życie z ziemi coraz chciwiej i niemiłosierniej. Trawy pokurczyły się i zeschły do tego stopnia, że kruszyły się pod nogami antylop i że przebiegające stada, lubo nieliczne, wznosiły tumany kurzawy. Jednakże podróżnicy trafili raz jeszcze na rzeczkę, którą rozpoznali z dali po długich szeregach drzew rosnących nad jej brzegami. Murzyni popędzili ku drzewom na wyścigi i dopadłszy do brzegu położyli się na nim mostem, zanurzając głowy i pijąc tak chciwie, że przestali dopiero wówczas, gdy krokodyl chwycił jednego z nich za rękę. Inni rzucili się na ratunek towarzysza i w jednej chwili wyciągnęli z wody wstrętnego jaszczura, który jednak nie chciał puścić ręki człowieka, choć otwierano mu paszczę za pomocą dzid i nożów. Sprawę skończył dopiero King, który postawiwszy na nim nogę rozgniótł go tak łatwo, jak gdyby to był zmurszały grzyb.\\r\\n\\r\\nGdy ludzie ugasili wreszcie pragnienie, Staś rozkazał uczynić na płytkiej wodzie okrągłą zagrodę z wysokich bambusów z jednym tylko wejściem od brzegu, aby Nel mogła z zupełnym bezpieczeństwem się wykąpać. A i to jeszcze postawił u wejścia Kinga. Kąpiel odświeżyła ogromnie dziewczynkę, a wypoczynek wrócił jej nieco sił.\\r\\n\\r\\nKu wielkiej radości całej karawany i Nel — bwana kubwa postanowił zostać przez dwa dni przy tej wodzie. Na wieść o tym ludzie wpadli w doskonały humor i natychmiast zapomnieli o przebytych trudach. Po przespaniu się i posiłku niektórzy Murzyni poczęli włóczyć się pomiędzy drzewami nad rzeką upatrując palm rodzących dzikie daktyle i tak zwanych łez Hioba, z których robi się naszyjniki. Kilku z nich wróciło do obozu przed zachodem słońca niosąc jakieś kwadratowe białe przedmioty, w których Staś rozpoznał swoje własne latawce.\\r\\n\\r\\nJeden z tych latawców nosił numer 7, co było dowodem, że został puszczony jeszcze z Góry Lindego, gdyż dzieci puściły ich z tamtego miejsca kilkadziesiąt. Stasia nadzwyczaj ucieszył ten widok i dodał mu otuchy.\\r\\n\\r\\n— Nie spodziewałem się — mówił do Nel — by latawce mogły przelecieć taką odległość. Byłem pewny, że zostaną na szczytach Karamojo, i puszczałem je tylko na wszelki przypadek. Ale teraz widzę, że wiatr może je ponieść, dokąd chce, i mam nadzieję, że te, które wysłaliśmy z gór otaczających Basaa-Narok i teraz z drogi, zalecą aż do oceanu.\\r\\n\\r\\n— Zalecą z pewnością — odpowiedziała Nel.\\r\\n\\r\\n— Daj to Boże! — potwierdził chłopiec myśląc o niebezpieczeństwach i trudach dalszej podróży.\\r\\n\\r\\nKarawana ruszyła znad rzeczułki trzeciego dnia, zabrawszy do worków skórzanych wielkie zapasy wody. Zanim uczynił się wieczór, weszli znów w okolicę spaloną przez słońce, w której nie rosły nawet akacje, a ziemia w niektórych miejscach tak była łysa jak klepisko. Niekiedy tylko spotykali passiflory o pniach wgłębionych w ziemię, podobnych do potwornych dyń, mających do dwóch łokci średnicy. Z tych olbrzymich kul wyrastały cienkie jak sznurki liany, które pełznąc po ziemi pokrywały ogromne przestrzenie, tworząc tak nieprzebytą gęstwinę, że nawet myszom trudno by się było przez nią przedostać. Ale pomimo pięknej zielonej barwy tych roślin, przypominających europejski ostrokrzew, tyle w nich było kolców, że ani King, ani konie nie mogły w nich znaleźć pożywienia. Szczypał je tylko osioł, ale i ten ostrożnie.\\r\\n\\r\\nLecz czasem w ciągu kilku mil angielskich nie widzieli nic prócz szorstkiej, krótkiej trawy i niskich, podobnych do nieśmiertelników roślin, które kruszyły się za dotknięciem. Po pierwszym noclegu przez cały następny dzień z nieba leciał żywy ogień. Powietrze drgało jak na Pustyni Libijskiej. Na niebie nie było ani chmurki. Ziemia była tak zalana światłem, że wszystko wydawało się białe, i żaden głos, nawet brzęczenie owadów, nie przerywało tej śmiertelnej, przesyconej złowrogim blaskiem ciszy.\\r\\n\\r\\nLudzie oblewali się potem. Chwilami składali w jedną wielką kupę pakunki z suszonym mięsem i tarcze, by znaleźć pod nimi trochę cienia. Staś dał polecenie, by oszczędzano wody, ale Murzyni są tak jak dzieci, które nie myślą o jutrze. W końcu trzeba było otoczyć strażą tych, którzy nieśli zapasowe worki, i wydzielać wodę każdemu pojedynczo. Kali zajmował się tym bardzo sumiennie, ale zabierało to ogromnie wiele czasu i opóźniało pochód, a zatem i znalezienie jakiegoś nowego wodopoju. Samburowie narzekali przy tym, że więcej napoju dostaje się Wa-himom, a Wa-himowie, że Samburom. Ci ostatni poczęli grozić, że wrócą, ale Staś zapowiedział im, że Faru każe im poucinać głowy, sam zaś polecił wystąpić swym strzelcom zbrojnym w remingtony i rozkazał nie puszczać nikogo.\\r\\n\\r\\nDrugi nocleg wypadł na gołej równinie. Nie budowano bomy, czyli jak w Sudanie mówią, zeriby, bo nie było z czego. Straż obozową stanowili King i Saba. Była ona dostateczną, ale King, który dostał dziesięć razy mniej wody, niż jej potrzebował, trąbił o nią aż do wschodu słońca, a Saba wywiesiwszy język zwracał oczy na Stasia i Nel z niemą prośbą choćby o jedną kroplę. Dziewczynka chciała, by Staś udzielił mu trochę napoju z gumowej, odziedziczonej po Lindem flaszki, którą nosił przez ramię na sznurku, ale on chował te ostatki dla małej na czarną godzinę, więc odmówił.\\r\\n\\r\\nCzwartego dnia pod wieczór pozostało już tylko pięć niewielkich worków z wodą, czyli że na każdego z ludzi wypadało niespełna po pół kieliszka. Ponieważ jednak noce bywają, bądź co bądź, chłodniejsze od dni i pragnienie mniej wówczas dokucza niż pod palącymi promieniami słońca, i ponieważ ludzie dostali jeszcze rano po niewielkiej ilości wody, przeto Staś kazał zachować owe worki na dzień jutrzejszy. Murzyni szemrali przeciw temu rozporządzeniu, ale strach przed Stasiem był jeszcze zbyt wielki, więc nie śmieli rzucić się na ten ostatni zapas, zwłaszcza że stanęło przy nich na straży dwóch ludzi zbrojnych w remingtony, którzy mieli się zmieniać co godzinę.\\r\\n\\r\\nWa-himowie i Samburu oszukiwali pragnienie wyrywając źdźbła nędznych traw i żując ich korzonki, jednakże nie było w nich prawie nic wilgoci, gdyż nieubłagane słońce wypiło ją nawet z głębi ziemi.\\r\\n\\r\\nSen, lubo nie gasił pragnienia, pozwalał przynajmniej o nim zapomnieć, więc gdy nastała noc, znużeni i wyczerpani całodziennym pochodem ludzie popadali jak nieżywi, gdzie który stał, i zasnęli głęboko. Staś zasnął także, ale w duszy za dużo miał trosk i niepokoju, by mógł spać spokojnie i długo. Po kilku godzinach rozbudził się, i począł rozmyślać o tym, co dalej będzie i skąd wziąć wody dla Nel i dla całej karawany, razem z ludźmi i zwierzętami? Położenie było ciężkie, a nawet może i straszne, ale zaradny chłopak nie poddawał się jeszcze rozpaczy. Począł sobie przypominać wszelkie wypadki począwszy od porwania ich z Fajumu aż do tej chwili: więc pierwszą olbrzymią podróż przez Saharę, huragan w pustyni, próby ucieczki, Chartum, Mahdiego, Faszodę, wyrwanie się z rąk Gebhra, następnie dalszą drogę po śmierci Lindego aż do jeziora Bassa-Narok i do tego miejsca, w którym wypadł im nocleg obecnie. „Tyleśmy przeszli, tyleśmy przecierpieli — mówił sobie — tak często zdawało mi się, że już wszystko przepadło i że nie znajdę żadnej rady, a jednak Bóg mi dopomógł i radę zawsze znalazłem. Przecie niepodobna, byśmy po przebyciu takiej drogi i tylu strasznych niebezpieczeństw mieli zginąć w tej ostatniej podróży. Teraz jest jeszcze trochę wody, a ta okolica — to przecie nie Sahara, bo gdyby tak było, to ludzie by o niej wiedzieli.”\\r\\n\\r\\nLecz nadzieję podtrzymywało w nim głównie to, że na południowym wschodzie dojrzał był przez lunetę w ciągu dnia jakieś mgliste zarysy jakby gór. Było do nich może setki mil angielskich, może więcej. Ale gdyby udało się do nich dotrzeć, byliby ocaleni, gdyż góry rzadko bywają bezwodne. Ile jednak było potrzeba na to czasu, tego nie umiał obliczyć, albowiem zależało to od wysokości gór. Wyniosłe szczyty widać w tak prezroczym powietrzu jak afrykańskie na niezmierną odległość, więc trzeba było znaleźć wodę przedtem. Inaczej groziła zguba.\\r\\n\\r\\n„Trzeba” — powtarzał sobie Staś.\\r\\n\\r\\nChrapliwy oddech słonia, który wydmuchiwał, jak mógł, z płuc spiekotę, przerywał co chwila chłopcu rozmyślania. Lecz po pewnym czasie wydało mu się, że słyszy jakiś głos podobny do stękania, dochodzący z innej strony obozu, a mianowicie z tej, w której leżały pokryte na noc trawą worki z wodą. Ponieważ jęki powtórzyły się kilkakrotnie, więc wstał chcąc zobaczyć, co się tam dzieje, i poszedł ku kępie odległej o kilkadziesiąt kroków od namiotu. Noc była tak jasna, że z dala już ujrzał dwa ciemne ciała leżące koło siebie i dwie lufy remingtonów błyszczące w świetle księżyca.\\r\\n\\r\\n„Murzyni zawsze są tacy sami! — pomyślał. — Mieli czuwać nad tą wodą, droższą teraz dla nas nad wszystko w świecie, a pospali się obaj tak jak we własnych chatach. Ach! bambus Kalego będzie miał jutro dobrą robotę.”\\r\\n\\r\\nTo pomyślawszy zbliżył się i trącił nogą jednego ze strażników, lecz natychmiast cofnął się z przerażeniem.\\r\\n\\r\\nOto pozornie śpiący Murzyn leżał na wznak z nożem wbitym po rękojeść w gardło, a obok drugi, z szyją również tak strasznie przeciętą, że głowa była prawie oddzielona od tułowia.\\r\\n\\r\\nDwa worki z wodą znikły, trzy inne leżały wśród porozrzucanej trawy rozcięte i zaklęsłe.\\r\\n\\r\\nStaś poczuł, że włosy stają mu dębem.\\r\\n\\r\\n\\r\\n\\r\\nROZDZIAŁ XLV\\r\\n\\r\\nNa krzyk jego przybiegł pierwszy Kali, za nim dwaj strzelcy, którzy mieli poprzednią straż zluzować, a w chwilę później wszyscy Wa-himowie i Samburu zgromadzili się wrzeszcząc i wyjąc na miejscu zbrodni. Uczyniło się zamieszanie, pełne okrzyków i trwogi. Ludziom chodziło nie tyle o zabitych i o zabójstwo, ile o te ostatki wody, która już wsiąkła w spieczony grunt dżungli. Niektórzy Murzyni rzucali się na ziemię i wyrywając palcami grudki wysysali z niej resztki wilgoci. Inni krzyczeli, że pomordowały strażników i porozcinały worki złe duchy. Ale Staś i Kali wiedzieli, co o tym myśleć. Oto M'Kunjego i M'Puy brakło wśród tych wyjących nad kępą trawy ludzi. W tym, co się stało, było coś więcej niż zabójstwo dwóch strażników i kradzież wody. Porozcinane pozostałe worki świadczyły, że był to czyn zemsty i zarazem wyrok śmierci na całą karawanę. Kapłani złego Mzimu pomścili się nad dobrym. Czarownicy zemścili się na młodym królu, który odkrył ich oszustwa i nie byłby pozwolił im wyzyskiwać dłużej ciemnych Wa-himów. Nad całą karawaną roztoczyła teraz skrzydła śmierć jak jastrząb nad stadem gołębi.\\r\\n\\r\\nKali przypomniał sobie poniewczasie, że mając myśl zatroskaną i zajętą czym innym zapomniał kazać związać czarowników, jak to od czasu ich ucieczki przykazywał czynić co wieczór. Widoczne też było, że dwaj strzelcy strażujący przy wodzie przez wrodzoną Murzynom niedbałość pokładli się i zasnęli. To ułatwiło łotrom robotę i pozwoliło im zbiec bezkarnie.\\r\\n\\r\\nZanim zamieszanie uspokoiło się cokolwiek i ludzie ochłonęli z przerażenia, upłynęło sporo czasu, jednakże zbrodniarze nie musieli być daleko, gdyż ziemia pod rozciętymi workami była wilgotna i krew, która wypłynęła z obu pomordowanych, nie stężała jeszcze zupełnie. Staś wydał rozkaz ścigania zbiegów nie tylko dlatego, by ich ukarać, ale i dlatego, by odzyskać dwa ostatnie worki wody. Kali dosiadłszy konia i wziąwszy z sobą kilkunastu strzelców ruszył w pogoń. Stasiowi, który w pierwszej chwili chciał wziąć w niej udział, przyszło na myśl, że nie można zostawiać Nel samej wobec rozdrażnienia i wzburzenia Murzynów, więc został. Polecił tylko Kalemu zabrać ze sobą Sabę.\\r\\n\\r\\nSam został, albowiem obawiał się wprost buntu — szczególniej ze strony Samburów. Ale w tym się pomylił. Murzyni w ogóle wybuchają łatwo i czasem z błahych powodów, ale gdy przyciśnie ich wielka niedola, a zwłaszcza gdy zacięży nad nimi nieubłagana ręka śmierci, poddają się jej biernie, nie tylko ci, których islam nauczył, że walka z przeznaczeniem jest próżna, ale wszyscy. Wówczas ni trwoga, ni męczarnia chwil ostatnich nie mogą rozbudzić ich z odrętwienia. Tak stało się i teraz. Wa-himowie zarówno jak Samburowie, gdy pierwsze wzburzenie przeszło i gdy, myśl, że muszą umrzeć, utwierdziła się ostatecznie w ich umysłach, pokładli się cicho na ziemię, by czekać na śmierć, wobec czego należało się obawiać nie buntu, ale raczej tego, czy jutro zechcą wstać i ruszyć w dalszą drogę. Stasia, gdy to spostrzegł, ogarnęła ogromna litość nad nimi.\\r\\n\\r\\nKali wrócił jeszcze przede dniem i natychmiast złożył przed Stasiem dwa poszarpane worki, w których nie zostało ani kropli wody.\\r\\n\\r\\n— Panie wielki — rzekł — Madi apana!\\r\\n\\r\\nStaś obtarł ręką spotniałe czoło, po czym zapytał:\\r\\n\\r\\n— A M'Kunje i M'Pua?\\r\\n\\r\\n— M'Kunje i M'Pua umrzeć — odpowiedział Kali.\\r\\n\\r\\n— Kazałeś ich zabić?\\r\\n\\r\\n— Ich zabić lew albo wobo.\\r\\n\\r\\nI począł opowiadać, co zaszło. Trupy dwóch zbrodniarzy znaleźli dość daleko od obozu, na miejscu, gdzie spotkała ich śmierć. Obaj leżeli przy sobie, obaj mieli czaszki pogruchotane z tyłu, poszarpane łopatki i objedzone grzbiety. Kali przypuszczał, że gdy wobo lub lew ukazał się im przy świetle księżyca, padli przed nim na twarz i poczęli go błagać, by im darował życie. Ale straszny zwierz zabił obu i następnie zaspokoiwszy pierwszy głód poczuł wodę i poszarpał worki.\\r\\n\\r\\n— Bóg ich pokarał — rzekł Staś — i Wa-himowie przekonają się, że złe Mzimu nie potrafi nikogo wyratować.\\r\\n\\r\\nA Kali powtórzył:\\r\\n\\r\\n— Bóg ich pokarać, ale my nie mamy wody.\\r\\n\\r\\n— Daleko, przed nami, widziałem na wschodzie góry. Tam musi być woda.\\r\\n\\r\\n— Kali widzieć je także, ale do nich mnóstwo, mnóstwo dni…\\r\\n\\r\\nNastała chwila milczenia.\\r\\n\\r\\n— Panie — ozwał się Kali — niech dobre Mzimu… niech bibi poprosi Wielkiego Ducha o deszcz albo o rzekę.\\r\\n\\r\\nStaś nie odpowiedział nic i odszedł. Przed namiotem zobaczył białą figurkę Nel; krzyki i wycia Murzynów rozbudziły ją już od dawna.\\r\\n\\r\\n— Co się stało, Stasiu? — zapytała podbiegając ku niemu.\\r\\n\\r\\nA on położył jej rękę na główce i rzekł poważnie:\\r\\n\\r\\n— Nel, módl się do Boga o wodę, gdyż inaczej zginiemy wszyscy.\\r\\n\\r\\nWięc dziewczynka podniosła swą bladą twarzyczkę ku górze i utkwiwszy oczy w srebrnej tarczy księżyca, poczęła błagać o ratunek Tego, który na niebie porusza kręgi gwiazd, a na ziemi stosuje wiatr do wełny jagnięcia.\\r\\n\\r\\nPo bezsennej, hałaśliwej i niespokojnej nocy słońce wytoczyło się na widnokrąg tak nagle, jak zawsze wytacza się pod zwrotnikami, i uczynił się dzień świetlisty. Na trawach nie było ani kropli rosy, na niebie żadnej chmurki. Staś kazał strzelcom zebrać ludzi i miał do nich krótką przemowę. Oświadczył im że wracać do rzeki już niepodobna, albowiem wiedzą przecie dobrze, że dzieli ich od niej pięć dni i nocy drogi. Ale za to nikt nie wie, czy wody nie ma w przeciwnej stronie. Może nawet niedaleko znajdzie się jakie źródło, jaka rzeczka albo kałuża. Nie widać wprawdzie drzew, ale bywa tak często, że na otwartych równinach, gdzie wichry porywają nasiona, drzewa nie rosną i przy wodzie. Wczoraj widzieli kilka wielkich antylop i kilka strusi uciekających na wschód, co jest znakiem, że tam musi być jakiś wodopój, a wobec tego, kto nie jest głupcem i kto ma w piersi serce nie zająca, ale lwa lub bawołu, ten będzie wolał iść naprzód, choćby w pragnieniu i męce, niż leżeć i czekać tu na sępy albo hieny.\\r\\n\\r\\nI tak mówiąc ukazał ręką na sępy, których kilka zataczało już złowrogie koła nad karawaną. Po tych słowach Wa-himowie, którym Kali kazał wstać, podnieśli się prawie wszyscy, albowiem przyzwyczajeni do straszliwej władzy królewskiej, nie śmieli się jej oprzeć. Ale wielu z Samburów, wobec tego, że król ich, Faru, pozostał nad jeziorem, nie chciało się już podnieść i ci mówili między sobą: „Po cóż mamy iść naprzeciwko śmierci, kiedy ona sama do nas przyjdzie?” W ten sposób karawana ruszyła naprzód, zmniejszona prawie do połowy, i wyruszyła od razu w męce. Ludzie od dwudziestu czterech godzin nie mieli w ustach ani kropli wody, ani żadnego innego płynu. Nawet w chłodniejszych klimatach byłoby to przy pracy cierpieniem nie do zniesienia, a cóż dopiero w tym rozpalonym piecu afrykańskim, w którym ci nawet, którzy piją obficie, wypacają tak prędko wodę, że mogą ją niemal w tej samej chwili ścierać rękoma ze skóry. Było też do przewidzenia, że wielu ludzi padnie w drodze z wyczerpania i od uderzeń słonecznych. Staś chronił Nel, jak mógł, od słońca i nie pozwalał jej wychylić się ani na chwilę spod palankinu, którego daszek pokrył sztuką białego perkalu, aby go uczynić podwójnym. Na tych ostatkach wody, którą miał jeszcze w gumowej flaszce, zgotował jej mocnej herbaty i podał jej ostudzoną, bez cukru, albowiem słodycze zwiększają pragnienie. Dziewczynka nalegała na niego ze łzami, by napił się także, więc przyłożył flaszkę do ust, w której pozostało zaledwie kilka naparstków wody i poruszając gardłem udawał, że ją pije. W chwili gdy poczuł na wargach wilgoć, zdawało mu się, że w piersiach i w żołądku ma płomień i jeśli tego płomienia nie ugasi, to padnie trupem. Przed oczyma zaczęły mu latać czerwone plamy, a w szczękach doznał przeraźliwego bólu, jakby mu kto wbijał w nie tysiące szpilek. Ręka drżała mu tak, że o mało nie rozlał tych ostatnich kilku kropel. Jednakże tylko dwie lub trzy schwytał na ustach językiem; resztę zachował dla Nel.\\r\\n\\r\\nUpłynął znów dzień męki i trudów, po którym, na szczęście, noc przyszła chłodniejsza. Lecz następnego rana żar uczynił się na świecie okropny. Nie było ani tchnienia wiatru. Słońce jak zły duch niszczyło żywym ogniem zeschłą ziemię. Krańce widnokręgu pobielały. Jak okiem sięgnąć nie było widać nawet euforbii. Nic — tylko spalona, pusta równina, pokryta kępami sczerniałej trawy i wrzosów. Kiedy niekiedy rozlegały się w niezmiernej odległości lekkie grzmoty, ale wobec pogodnego nieba nie zwiastowały one burzy, jeno suszę.\\r\\n\\r\\nO południu, gdy upał czyni się największy, trzeba się było zatrzymać. Karawana rozłożyła się w głuchym milczeniu. Pokazało się, że padł jeden koń i kilkunastu pagazich zostało w drodze. W czasie wypoczynku nikt nie pomyślał o jedzeniu. Ludzie mieli zapadłe oczy i popękane wargi, a na nich zeschnięte grudki krwi. Nel dyszała jak ptak, więc Staś oddał jej gumową flaszkę i krzyknąwszy: „Piłem, piłem!” — uciekł w drugą stronę obozu, obawiał się bowiem, że jeśli zostanie, to odbierze jej tę wodę lub zażąda, by się z nim podzieliła. I to był może najbardziej bohaterski jego uczynek w ciągu podróży. Sam począł się męczyć jednak okropnie. Przed oczyma latały mu ciągle czerwone płaty. Czuł ściskanie w szczękach tak silne, że i otwierał, i zamykał je z trudnością. Gardło miał suche, piekące; nic śliny w ustach; język jakby drewniany. A przecie dla niego i dla karawany był to dopiero początek męczarni.\\r\\n\\r\\nGrzmoty zapowiadające suszę odzywały się ustawicznie na krańcach widnokręgu. Około godziny trzeciej, gdy słońce przechyla się na zachodnią stronę nieba, Staś podniósł karawanę na nogi i ruszył na jej czele ku wschodowi. Ale szło teraz za nim zaledwie siedemdziesięciu ludzi, a i to co chwila któryś z nich kładł się obok swego pakunku, aby już nie powstać. Upał zmniejszył się o kilka stopni, ale był jeszcze straszny. W nieruchomym powietrzu unosił się jakby czad. Ludzie nie mieli czym oddychać, a nie mniej poczęły cierpieć i zwierzęta. W godzinę po wyruszeniu padł znowu jeden koń. Saba robił bokami i ział; z wywieszonego sczerniałego języka nie spadła mu ani kropla piany. King, przywykły do suchych afrykańskich dżungli, cierpiał mniej widocznie, lecz począł być zły. Jego małe oczki połyskiwały jakimś dziwnym światłem. Stasiowi, a zwłaszcza Nel, która co jakiś czas przemawiała do niego, odpowiadał jeszcze gulgotaniem, ale gdy Kali przeszedł niebacznie koło niego, chrząknął groźnie i machnął tak trąbą, że byłby go zabił, gdyby nie to, że chłopak odskoczył w porę na stronę.\\r\\n\\r\\nKali miał oczy zaszłe krwią, żyły na szyi rozdęte i wargi popękane tak jak i inni Murzyni. Koło godziny piątej zbliżył się do Stasia i tępym głosem, który z trudnością wychodził mu z gardła, rzekł:\\r\\n\\r\\n— Panie wielki, Kali nie móc iść dalej. Niech już tu nadejdzie noc.\\r\\n\\r\\nA Staś przemógł ból w szczękach i odpowiedział z wysiłkiem:\\r\\n\\r\\n— Dobrze. Stańmy. Noc przyniesie ulgę.\\r\\n\\r\\n— Przyniesie śmierć — szepnął młody Murzyn.\\r\\n\\r\\nLudzie pozrzucali z głów ładunki, ale ponieważ gorączka w ich zgęstniałej krwi doszła już do najwyższego stopnia, więc tym razem nie pokładli się od razu na ziemię. Serca i tętna w skroniach, w rękach i nogach biły im tak, jakby miały pęknąć za chwilę. Skóra na ciałach zsychając się i kurcząc poczęła ich swędzić; w kościach odczuwali jakiś niesłychany niepokój, a we wnętrznościach i gardzielach ogień. Niektórzy chodzili niespokojnie między pakunkami, innych było widać dalej w czerwonych promieniach zachodzącego słońca, jak kręcili się jeden za drugim wśród suchych kęp jakby czegoś poszukując — i trwało to dopóty, dopóki siły ich nie wyczerpały się zupełnie. Wówczas padali kolejno na ziemię, ale leżeli w drgawkach. Kali siadł w kucki przy Stasiu i Nel łowiąc otwartymi ustami powietrze i jął powtarzać błagalnie między jednym oddechem a drugim:\\r\\n\\r\\n— Bwana kubwa, wody!\\r\\n\\r\\nStaś patrzał na niego szklanym wzrokiem i milczał.\\r\\n\\r\\n— Bwana kubwa, wody! — a po chwili: — Kali umierać…\\r\\n\\r\\nWtedy Mea, która z niewiadomych przyczyn najłatwiej znosiła pragnienie i najmniej cierpiała ze wszystkich, zbliżyła się, siadła koło niego i objąwszy ramieniem jego szyję ozwała się cichym, melodyjnym głosem:\\r\\n\\r\\n— Mea chce umrzeć razem z Kalim.\\r\\n\\r\\nNastało długie milczenie.\\r\\n\\r\\n\\r\\n\\r\\n\\r\\n\\r\\nTymczasem słońce zaszło i noc pokryła okolicę. Niebo uczyniło się granatowe. W południowej jego stronie rozbłysnął krzyż. Nad równiną zamigotały roje gwiazd. Księżyc wydostał się spod ziemi i jął nasycać światłem ciemności, a na zachodzie rozciągnęła się nikłą i bladą zorzą jasność zodiakalna. Powietrze zmieniło się w jedną wielką świetlistą topiel. Coraz silniejszy blask zalewał okolicę. Palankin, o którym zapomniano, na grzbiecie Kinga i namioty błyszczały tak jak błyszczą w jasne noce domy wybielone wapnem! Świat zapadał w ciszę; ziemię ogarniał sen.\\r\\n\\r\\nA wobec tej ciszy i tego spokoju natury ludzie w obozie wili się z boleści i czekali na śmierć. Na srebrzystym tle mroku rysowała się twardo olbrzymia, czarna postać słonia. Promienie księżyca rozświecały prócz namiotów białe ubrania Stasia i Nel, a wśród kęp wrzosów — ciemne, pokurczone ciała Murzynów i porozrzucane tu i ówdzie kupy pakunków. Przed dziećmi siedział oparty na przednich łapach Saba i podniósłszy głowę ku tarczy księżyca wył posępnie.\\r\\n\\r\\nW duszy Stasia kołatały się tylko resztki myśli, zmienionych w jedno głuche, rozpaczliwe poczucie, że tym razem nie ma już żadnej rady, że te wszystkie niezmierne trudy i wysiłki, te cierpienia, te czyny woli i odwagi, których dokonał w czasie strasznych podróży od Medinet do Chartumu, od Chartumu do Faszody i od Faszody aż do nieznanego jeziora, nie przydały się na nic i że przychodzi nieubłagany kres walki i życia. I wydało mu się to tym straszniejsze, że ów kres przychodził właśnie w czasie ostatniej drogi, na której końcu leżał ocean. Ach, nie doprowadzi już małej Nel do brzegu, nie odwiezie jej statkiem do Port-Saidu, nie odda jej panu Rawlisonowi, sam nie padnie w ramiona ojca i nie usłyszy z jego ust, że postępował jak dzielny chłopak i jak prawy Polak! Koniec, koniec! Za kilka dni słońce oświeci tylko martwe ciała, a potem wysuszy je na podobieństwo tych mumii, które w Egipcie śpią odwiecznym snem po muzeach.\\r\\n\\r\\nZ męczarni i gorączki poczęło mu się mieszać w głowie. Nadlatywały nań przedśmiertne widzenia i złudy słuchu. Słyszał wyraźnie głosy Sudańczyków i Beduinów, krzyczące „Yalla, yalla!” na rozpędzone wielbłądy. Widział Idrysa i Gebhra. Mahdi uśmiechał się do niego swymi grubymi wargami, pytając: „Czy chcesz napić się ze źródła prawdy?…” Potem lew spoglądał na niego ze skały; potem Linde dawał mu słoik chininy i mówił: „Śpiesz się, śpiesz, bo mała umrze!” A w końcu widział już tylko bladą, bardzo kochaną twarzyczkę i dwie małe ręce, które wyciągały się ku niemu.\\r\\n\\r\\nNagle drgnął i przytomność wróciła mu na chwilę, albowiem tuż przy uchu zaszemrał mu cichy, podobny do jęku szept Nel:\\r\\n\\r\\n— Stasiu… wody!\\r\\n\\r\\nI ona, tak jak poprzednio Kali, od niego tylko wyglądała ratunku.\\r\\n\\r\\nAle ponieważ przed dwunastu godzinami oddał jej ostatnie krople, więc teraz zerwał się i zawołał głosem, w którym drgał wybuch bólu, rozpaczy i rozżalenia:\\r\\n\\r\\n— O Nel! jam udawał tylko, że piję! ja od trzech dni nie miałem nic w ustach!\\r\\n\\r\\nI chwyciwszy się rękoma za głowę uciekł, by nie patrzeć na jej mękę. Biegł na oślep między kępami trawy i wrzosów dopóty, dopóki siły nie opuściły go zupełnie i dopóki nie upadł na jedną z kęp. Był bez broni. Lampart, lew lub nawet wielka hiena znalazłyby w nim łatwy obłów. Ale przybiegł Saba, który obwąchawszy go począł znów wyć, jakby wzywając teraz dla niego pomocy.\\r\\n\\r\\nNikt jednak nie spieszył z pomocą. Tylko z góry spoglądał na niego spokojny, obojętny księżyc. Długi czas chłopak leżał jak martwy. Otrzeźwił go dopiero chłodniejszy powiew wiatru, który niespodzianie powiał, ze wschodu. Staś siadł i po chwili usiłował powstać, by wrócić do Nel.\\r\\n\\r\\nChłodniejszy wiatr wionął po raz drugi. Saba przestał wyć i zwróciwszy się ku wschodowi począł łopotać nozdrzami. Nagle szczeknął raz i drugi krótkim, urywanym basem i puścił się przed siebie. Przez jakiś czas nie było go słychać, ale wkrótce ozwało się znów w oddali jego szczekanie. Staś wstał i chwiejąc się na zdrętwiałych nogach począł patrzeć za nim. Długie podróże, długi pobyt w dżungli, konieczność trzymania w ciągłym napięciu wszystkich zmysłów i ciągłe niebezpieczeństwa nauczyły chłopaka zwracać czujną uwagę na wszystko, co się koło niego dzieje, więc mimo męczarni, którą w tej chwili odczuwał, mimo na wpół przytomnego umysłu, przez instynkt i przyzwyczajenie począł baczyć na zachowanie się psa. A Saba po upływie pewnego czasu zjawił się znowu przy nim, ale jakiś dziwnie poruszony i niespokojny. Kilkakrotnie podniósł na Stasia oczy, obiegł go wkoło, znów zapuścił się, wietrząc i poszczekując, we wrzosowisko, znów wrócił, a wreszcie chwyciwszy chłopca za ubranie jął go ciągnąć w stronę przeciwną od obozu.\\r\\n\\r\\nStaś oprzytomniał zupełnie.\\r\\n\\r\\n„Co to jest? — myślał. — Albo pies z pragnienia dostał pomieszania zmysłów, albo poczuł wodę. Ale nie!… Gdyby woda była blisko, byłby poleciał pić i miałby mokrą paszczę. Jeśli jest daleko, nie byłby jej zwietrzył… woda nie ma zapachu… Do antylopy by mnie nie ciągnął, bo nie chciał jeść wieczorem. Do drapieżników także nie… Więc co?”\\r\\n\\r\\nI nagle serce poczęło mu bić w piersiach jeszcze mocniej.\\r\\n\\r\\n„Więc może wiatr przyniósł mu zapach ludzi… może… w dali jest jakaś wieś murzyńska?… może, który z latawców doleciał aż do… O, Chryste miłosierny! o, Chryste!…”\\r\\n\\r\\nI pod wpływem błysku nadziei odzyskał siły i począł biec do obozu mimo oporu psa, który ustawicznie zabiegał mu drogę.\\r\\n\\r\\nW obozie zabieliła mu się postać Nel i doszedł go jej słaby głos, po chwili potknął się o leżącego na ziemi Kalego, ale nie zważał na nic. Dobiegłszy do pakunku, w którym były race, rozerwał go, wydobył jedną z nich, drżącymi rękami przywiązał ją do bambusu, który wbił w rozpadlinę ziemi, skrzesał ogień i zapalił zwieszający się u spodu rurki sznurek.\\r\\n\\r\\nPo chwili czerwony wąż wyleciał z sykiem i zgrzytem w górę. Staś chwycił obu rękoma za bambus, by nie upaść, i wbił oczy w dal. Tętna w rękach i skroniach waliły mu młotem; usta poruszały się żarliwą modlitwą. Ostatnie tchnienie, a w nim duszę całą wysyłał ku Bogu.\\r\\n\\r\\nUpłynęła jedna minuta, druga, trzecia, czwarta. Nic i nic! Ręce chłopca opadły, głowa pochyliła się ku ziemi i niezmierny żal zalał mu umęczone piersi.\\r\\n\\r\\n— Na próżno! na próżno! — szepnął. — Pójdę, siądę przy Nel i umrzemy razem.\\r\\n\\r\\n\\r\\n\\r\\n\\r\\n\\r\\nA wtem daleko, daleko, na srebrnym tle księżycowej nocy, ognista wstęga wzbiła się nagle ku górze i rozsypała się w złote gwiazdy, które spadały z wolna jak wielkie łzy na ziemię.\\r\\n\\r\\n— Ratunek!!! — krzyknął Staś.\\r\\n\\r\\nI stało się, że ci półmartwi przed chwilą ludzie biegli teraz na wyścigi przeskakując przez kępy wrzosów i traw. Po pierwszej racy ukazała się druga i trzecia. Potem powiew przyniósł odgłos jakby stukania, w którym łatwo było odgadnąć dalekie strzały. Staś kazał dawać ognia ze wszystkich remingtonów i odtąd rozmowa karabinów nie przerywała się wcale i stawała się coraz wyraźniejsza. Chłopiec siedząc na koniu, który odzyskał także jakby cudem siły, i trzymając przed sobą Nel pędził przez równinę ku zbawczym odgłosom. Obok biegł Saba, a za nimi dudnił olbrzymi King.\\r\\n\\r\\nDwa obozy dzieliła przestrzeń kilku kilometrów, ale ponieważ z obu stron podążano ku sobie jednocześnie, więc cała droga nie trwała długo. Wkrótce strzały karabinowe było już nie tylko słychać, lecz i widać. Jeszcze jedna raca wyleciała w powietrze, nie dalej jak o kilkaset kroków. Potem rozbłysły liczne światła. Lekka wyniosłość gruntu zakryła je na chwilę, lecz gdy Staś ją minął, znalazł się prawie tuż przed szeregiem Murzynów trzymających w ręku pozapalane pochodnie.\\r\\n\\r\\nNa czele szeregu szli dwaj Europejczycy w angielskich hełmach i z karabinami w ręku.\\r\\n\\r\\nStaś od jednego rzutu oka rozpoznał w nich kapitana Glena i doktora Clarego.\\r\\n\\r\\n\\r\\n\\r\\nROZDZIAŁ XLVI\\r\\n\\r\\nWyprawa kapitana Glena i doktora Clarego nie miała bynajmniej na celu odszukania Stasia i Nel. Była to liczna i sowicie zaopatrzona ekspedycja rządowa, wysłana dla zbadania wschodnio-północnych stoków olbrzymiej góry Kilima-Ndżaro oraz mało jeszcze znanych obszernych krain położonych na północ od tej góry. Zarówno kapitan, jak i doktor wiedzieli wprawdzie o porwaniu dzieci z Medinet-el-Fajum, gdyż wiadomość o tym podały dzienniki angielskie i arabskie, ale myśleli, że oboje pomarli albo jęczą w niewoli u Mahdiego, z której nie wydostał się dotychczas żaden Europejczyk. Clary, którego siostra była za Rawlisonem w Bombaju i który zachwycił się bardzo małą Nel w czasie podróży do Kairu, odczuł nadzwyczaj boleśnie jej stratę. Ale i dzielnego chłopaka żałowali obaj z Glenem szczerze. Kilkakrotnie też wysyłali depesze z Mombassa do pana Rawlisona zapytując, czy dzieci nie zostały odnalezione, i dopiero po ostatniej niepomyślnej odpowiedzi, która nadeszła znacznie przed wyruszeniem karawany, stracili ostatecznie wszelką nadzieję.\\r\\n\\r\\nI nie przyszło im nawet do głowy, by dzieci, uwięzione w odległym Chartumie, mogły pojawić się w tych stronach. Często jednak rozmawiali o nich wieczorami po ukończonych pracach dziennych, albowiem doktor nie mógł żadną miarą zapomnieć małej, ślicznej dziewczynki.\\r\\n\\r\\nTymczasem wyprawa posuwała się coraz dalej. Po dłuższym pobycie na wschodnich stokach Kilima-Ndżaro, po zbadaniu górnego biegu rzeki Sobbatu i Tany oraz gór Kenia kapitan i doktor wykręcili w kierunku północnym i po przebyciu bagnistej Guasso-Nyjro weszli na obszerną równinę, bezludną, a zamieszkaną tylko przez niezliczone stada antylop. Po trzech przeszło miesiącach podróży ludziom należał się dłuższy wypoczynek, więc kapitan Glen, odkrywszy niewielkie jeziorko obfitujące w zdrową, brunatną wodę, kazał rozbić nad nim namioty i zapowiedział dziesięciodniowy postój.\\r\\n\\r\\nW czasie postoju biali zajmowali się polowaniem i porządkowaniem notat geograficznych i przyrodniczych, a Murzyni oddawali się słodkiemu zawsze dla nich próżnowaniu. Owóż zdarzyło się pewnego dnia, że doktor Clary wstawszy rano i zbliżywszy się do brzegu ujrzał kilkunastu Zanzibarczyków z karawany spoglądających z zadartymi głowami na wierzchołek wysokiego drzewa i powtarzających w kółko:\\r\\n\\r\\n— Ndege? — akuna ndege! — Ndege? (Ptak? — nie ptak! — ptak?)\\r\\n\\r\\nDoktor miał krótki wzrok, więc posłał do namiotu po szkła polowe, następnie spojrzał przez nie na ukazywany przez Murzynów przedmiot — i wielkie zdziwienie odbiło się na jego twarzy.\\r\\n\\r\\n— Poproście tu kapitana — rzekł.\\r\\n\\r\\nLecz zanim Murzyni dobiegli, kapitan ukazał się przed namiotem, wybierał się bowiem na antylopy.\\r\\n\\r\\n— Patrz, Glen — rzekł doktor wskazując ręką w górę.\\r\\n\\r\\nKapitan zadarł z kolei głowę, przysłonił oczy ręką i zdziwił się nie mniej od doktora.\\r\\n\\r\\n— Latawiec! — zawołał.\\r\\n\\r\\n— Tak, ale Murzyni nie puszczają latawców, więc skąd się tu wziął?\\r\\n\\r\\n— Chyba jakaś osada białych znajduje się w pobliżu lub jakaś misja?…\\r\\n\\r\\n— Trzeci dzień wiatr wieje z zachodu, czyli od stron nieznanych i prawdopodobnie tak samo nie zaludnionych jak ta dżungla. Wiesz zresztą, że tu nie ma żadnych osad ani misji.\\r\\n\\r\\n— To rzeczywiście ciekawe…\\r\\n\\r\\n— Trzeba koniecznie zdjąć tego latawca…\\r\\n\\r\\n— Trzeba. Może się dowiemy, skąd pochodzi.\\r\\n\\r\\nKapitan dał rozkaz. Drzewo miało kilkadziesiąt metrów wysokości, ale Murzyni wdrapali się natychmiast na szczyt, zdjęli ostrożnie uwięzionego latawca i oddali go w ręce doktora, który spojrzawszy nań rzekł:\\r\\n\\r\\n— Są jakieś napisy… Zobaczmy…\\r\\n\\r\\nI przymrużywszy oczy jął czytać.\\r\\n\\r\\nNagle twarz mu się zmieniła, ręce zadrżały.\\r\\n\\r\\n— Glen — rzekł — weź to, przeczytaj i upewnij mnie, żem nie dostał udaru słonecznego i że jestem przy zdrowych zmysłach!\\r\\n\\r\\nKapitan wziął bambusową ramkę, do której arkusz był przytwierdzony, i czytał, co następuje:\\r\\n\\r\\n\\r\\nNelly Rawlison i Stanisław Tarkowski,\\r\\nodesłani z Chartumu do Faszody,\\r\\na z Faszody prowadzeni na wschód od Nilu,\\r\\nwyrwali się z rąk derwiszów.\\r\\nPo długich miesiącach podróży przybyli do jeziora\\r\\nleżącego na południe od Abisynii.\\r\\nIdą do oceanu.\\r\\nProszą o spieszną pomoc.\\r\\n\\r\\nNa boku zaś arkusza znajdował się jeszcze następujący dodatek wypisany drobniejszymi literami:\\r\\n\\r\\n\\r\\nLatawiec ten, z rzędu pięćdziesiąty czwarty, puszczony jest z gór otaczających nieznane w geografii jezioro. Kto go znajdzie, niech da znać do Zarządu Kanału w Port-Saidzie albo do kapitana Glena w Mombassa.Stanisław Tarkowski\\r\\n\\r\\nGdy głos kapitana przebrzmiał, dwaj przyjaciele poczęli spoglądać na siebie w milczeniu.\\r\\n\\r\\n— Co to jest? — zapytał wreszcie doktor Clary.\\r\\n\\r\\n— Oczom nie wierzę! — odpowiedział kapitan.\\r\\n\\r\\n— To przecież nie złudzenie?\\r\\n\\r\\n— Nie.\\r\\n\\r\\n— Wyraźnie napisano: „Nelly Rawlison i Stanisław Tarkowski.”\\r\\n\\r\\n— Jak najwyraźniej…\\r\\n\\r\\n— I oni mogą być gdzieś w tych stronach?\\r\\n\\r\\n— Bóg ich uratował, a więc prawdopodobnie.\\r\\n\\r\\n— Dzięki Mu za to! — zawołał z zapałem doktor.\\r\\n\\r\\n— Ale gdzie ich szukać?\\r\\n\\r\\n— Czy nie ma nic więcej na latawcu?\\r\\n\\r\\n— Jest jeszcze kilka słów, ale w miejscu rozdartym przez gałęzie. Trudno odczytać.\\r\\n\\r\\nObaj pochylili głowy nad arkuszem i po dłuższym dopiero badaniu zdołali przesylabizować:\\r\\n\\r\\n\\r\\nPora dżdżysta dawno minęła.\\r\\n\\r\\n— Co to ma znaczyć? — zapytał doktor.\\r\\n\\r\\n— To, że chłopiec stracił rachubę czasu.\\r\\n\\r\\n— I w ten sposób chciał mniej więcej oznaczyć datę. Masz słuszność! A zatem ten latawiec mógł być puszczony niezbyt dawno.\\r\\n\\r\\n— Jeśli tak jest, to i oni mogą być niezbyt daleko.\\r\\n\\r\\nGorączkowa urywana rozmowa trwała jeszcze przez chwilę, po czym obaj zaczęli znów badać dokument i rozprawiać osobno nad każdym wypisanym na nim słowem. Rzecz wydawała się jednak tak nieprawdopodobna, że gdyby to nie działo się w stronach, w których nie było wcale Europejczyków, o sześćset przeszło kilometrów od najbliższego pobrzeża, doktor i kapitan przypuszczaliby, że to chyba niewczesny żart, którego dopuściły się jakieś dzieci europejskie po przeczytaniu dzienników opisujących porwanie albo wychowańcy jakiejś misji. Trudno jednak było oczom nie wierzyć: mieli przecie latawca w ręku i mało zatarte napisy czerniały przed nimi wyraźnie.\\r\\n\\r\\nAle i tak wiele rzeczy nie mieściło im się w głowie. Skąd dzieci wzięły papieru na latawce? Gdyby dostarczyła im go jaka karawana, w takim razie przyłączyłyby się do niej i nie wzywałyby pomocy. Z jakich powodów chłopiec nie starał się uciec wraz z małą towarzyszką do Abisynii? Dlaczego derwisze wysłali ich na wschód od Nilu, w strony nieznane? Jakim sposobem zdołały się wyrwać z rąk straży? Gdzie się ukryły? Jakim cudem przez długie miesiące podróży nie pomarły z głodu? nie stały się łupem dzikich zwierząt? dlaczego nie pomordowali ich dzicy? Na te wszystkie pytania nie było odpowiedzi.\\r\\n\\r\\n— Nic nie rozumiem, nic nie rozumiem — powtarzał doktor Clary — to chyba cud boski!\\r\\n\\r\\n— Niezawodnie — odpowiedział kapitan.\\r\\n\\r\\nPo czym dodał:\\r\\n\\r\\n— Ależ i ten chłopak! Bo to przecie jego dzieło.\\r\\n\\r\\n— I nie opuścił małej. Niech Bóg błogosławi jego głowę i oczy.\\r\\n\\r\\n— Stanley, nawet Stanley nie wyżyłby w tych warunkach przez trzy dni.\\r\\n\\r\\n— A jednak oni żyją.\\r\\n\\r\\n— Ale proszą o pomoc. Postój skończony! Ruszamy natychmiast.\\r\\n\\r\\nI tak się stało. Po drodze obaj przyjaciele badali jeszcze dokument w przekonaniu, że może odnajdą w nim wskazówki co do kierunku, w jakim należało zdążać z pomocą. Ale wskazówek brakło. Kapitan prowadził karawanę zygzakiem, mając nadzieję, że może trafi na jaki ślad, na jakie wygasłe ognisko lub na drzewo z wyciętymi na korze znakami. W ten sposób posuwali się przez kilka dni. Na nieszczęście weszli następnie na równinę zupełnie bezdrzewną, pokrytą wysokim wrzosowiskiem i kępami wyschłej trawy. Niepokój począł ogarniać obu przyjaciół, Jakże łatwo było rozminąć się na tych niezmiernych przestrzeniach nawet z całą karawaną, a cóż dopiero z dwojgiem dzieci, które, jak sobie wyobrażali, pełzły gdzieś tam jak dwa małe robaczki wśród wyższych od nich wrzosów. Upłynął znowu dzień. Nie pomagały ni blaszane puszki z kartkami w środku, zostawiane na kępach, ni ognie w nocy. Kapitan i doktor poczynali chwilami tracić nadzieję, czy im się uda odszukać dzieci, a zwłaszcza czy je odnajdą żywe.\\r\\n\\r\\nSzukali jednak gorliwie i przez następne dni. Patrole, które Glen wysyłał w prawo i lewo, dały wreszcie znać, że dalej zaczyna się pustynia zupełnie bezwodna, więc gdy wypadkiem odkryto jeszcze raz w rozpadlinie ziemnej wodę, trzeba się było przy niej zatrzymać dla zrobienia zapasów na dalszą drogę.\\r\\n\\r\\nRozpadlina była raczej szparą, głęboką na kilkanaście metrów i stosunkowo bardzo wąską. Na dnie jej biło ciepłe źródło, kipiące jak ukrop, albowiem przesycone kwasem węglowym. Jednakże woda po wystudzeniu okazała się dobra i zdrowa. Źródło było tak obfite, że trzystu ludzi z karawany nie mogło jej wyczerpać. Owszem, im więcej czerpano, tym mocniej biło i wypełniało szparę wyżej.\\r\\n\\r\\n— Może z czasem — mówił doktor Clary — będzie tu jaka miejscowość lecznicza, ale obecnie ta woda jest dla zwierząt niedostępna z powodu zbyt stromych ścian rozpadliny.\\r\\n\\r\\n— Czy dzieci mogą trafić na podobne źródła? — zapytał kapitan.\\r\\n\\r\\n— Nie wiem. Być może, że znajduje się ich w okolicy więcej. Ale jeśli nie, to bez wody muszą zginąć.\\r\\n\\r\\nNadeszła noc. Rozpalono nędzne ognie, wszelako nie budowano bomy, bo nie było z czego. Po wieczornym posiłku doktor i kapitan zasiedli na składanych krzesłach i zapaliwszy fajki poczęli rozmawiać o tym, co im najbardziej leżało na sercu.\\r\\n\\r\\n— Żadnego śladu! — ozwał się Clary.\\r\\n\\r\\n— Przychodziło mi do głowy — odpowiedział Glen — by wysłać dziesięciu naszych ludzi na brzeg oceanu z depeszą, że jest wiadomość o dzieciach. Ale rad jestem, żem tego nie uczynił, gdyż ludzie prawdopodobnie zginęliby w drodze, a gdyby nawet doszli, to po co budzić na próżno nadzieję…\\r\\n\\r\\n— I odnawiać ból…\\r\\n\\r\\nDoktor zdjął z głowy biały hełm i obtarł spocone czoło.\\r\\n\\r\\n— Słuchaj — rzekł. — A gdybyśmy wrócili nad tamto jezioro, kazali naścinać drzew i palili nocami olbrzymi ogień. Może dzieci dostrzegły…\\r\\n\\r\\n— Gdyby były blisko, to znaleźlibyśmy je i tak, a jeśli są daleko, to wypukłości gruntu ogień zasłonią. Ta płaszczyzna pozornie jest równa, a w rzeczywistości cała w garbach, pofalowana jak ocean. Przy tym cofając się stracilibyśmy ostatecznie możliwość znalezienia nawet ich śladów.\\r\\n\\r\\n— Mów otwarcie, nie masz żadnej nadziei?\\r\\n\\r\\n— Mój drogi, my jesteśmy dorośli, silni i zaradni mężczyźni, a pomyśl, co by się z nami stało, gdybyśmy się znaleźli tu tylko we dwóch, nawet z bronią, ale bez zapasów i bez ludzi…\\r\\n\\r\\n— Tak! niestety, tak… Wyobrażam sobie dwoje dzieci idących w taką noc przez pustynię.\\r\\n\\r\\n— Głód, pragnienie, dzikie zwierzęta…\\r\\n\\r\\n— A jednak chłopiec pisze, że szli tak długie miesiące.\\r\\n\\r\\n— Toteż jest w tym coś, co przechodzi moją wyobraźnię.\\r\\n\\r\\nPrzez dłuższy czas słychać było wśród ciszy tylko skwierczenie tytoniu w fajkach. Doktor zapatrzył się w blade głębie nocy, po czym ozwał się przyciszonym głosem:\\r\\n\\r\\n— Późno już, ale sen mnie odbiega… I pomyśleć, że oni, jeśli żyją, to błądzą tam gdzieś przy księżycu, wśród tych suchych wrzosów… sami… takie dzieci! Pamiętasz, Glen, anielską twarz tej małej?\\r\\n\\r\\n— Pamiętam i nie mogę zapomnieć.\\r\\n\\r\\n— Ach! dałbym sobie rękę uciąć, gdyby…\\r\\n\\r\\nI nie dokończył, albowiem kapitan Glen zerwał się jak oparzony.\\r\\n\\r\\n— Raca w oddali! — krzyknął — raca!\\r\\n\\r\\n— Raca! — powtórzył doktor.\\r\\n\\r\\n— Jakaś karawana jest przed nami.\\r\\n\\r\\n— Która może znalazła dzieci!\\r\\n\\r\\n— Może. Spieszmy ku niej!\\r\\n\\r\\n— Naprzód!\\r\\n\\r\\nRozkazy kapitana rozległy się w jednej chwili w całym obozie. Zanzibarczycy zerwali się na nogi. Niebawem pozapalano pochodnie. Glen w odpowiedzi na daleki sygnał polecił wypuścić kilka rac, jedną po drugiej, a następnie dawać raz po raz karabinowe salwy. Zanim upłynął kwadrans, cały obóz był już w drodze.\\r\\n\\r\\nZ dala odpowiedziały strzały. Nie było już żadnej wątpliwości, że to jakaś europejska karawana wzywa z niewiadomych przyczyn pomocy.\\r\\n\\r\\nKapitan i doktor biegli na wyścigi, miotani na przemian obawą i nadzieją. Znajdą dzieci czy ich nie znajdą? Doktor mówił sobie w duszy, że jeśli nie, to w dalszej drodze będą mogli chyba szukać tylko ich zwłok wśród tych okropnych wrzosowisk.\\r\\n\\r\\nPo upływie pół godziny jedna z takich wypukłości gruntu, o jakich mówili poprzednio, zasłoniła obu przyjaciołom dalszy widok. Ale byli już tak blisko, że słyszeli wyraźnie tętent koni. Jeszcze kilka minut — i na grzbiecie wzniesienia pojawił się jeździec trzymający przed sobą duży, białawy przedmiot.\\r\\n\\r\\n— W górę pochodnie — skomenderował Glen.\\r\\n\\r\\nW tej samej chwili jeździec osadził konia w kręgu światła.\\r\\n\\r\\n— Wody! Wody!\\r\\n\\r\\n— Dzieci! — zakrzyknął doktor Clary.\\r\\n\\r\\n— Wody! — powtórzył Staś.\\r\\n\\r\\nI prawie rzucił Nel w ręce kapitana, a sam zeskoczył z siodła.\\r\\n\\r\\nLecz natychmiast zachwiał się i padł jak martwy na ziemię.\\r\\n\\r\\n\\r\\n\\r\\nZAKOŃCZENIE\\r\\n\\r\\nRadość w obozie kapitana Glena i doktora Clarego nie miała granic, ale ciekawość obu Anglików wystawiona była na ciężką próbę. Jeśli bowiem poprzednio nie chciało im się w głowie pomieścić, by dzieci mogły same przebyć olbrzymie puszcze i pustynie dzielące te strony od Nilu i Faszody, to obecnie nie rozumieli już całkiem, jakim sposobem ten „mały Polak”, jak nazywali Stasia, nie tylko tego dokonał, ale zjawił się przed nimi jako wódz całej karawany, zbrojnej w broń europejską, ze słoniem dźwigającym palankin, z końmi, namiotami i ze znacznymi zapasami żywności. Kapitan rozkładał na ten widok ręce i mówił co chwila: „Clary, dużo widziałem, ale takiego chłopca nie widziałem!” — A poczciwy doktor powtarzał z nie mniejszym zdumieniem: „I małą wyrwał z niewoli — i ją ocalił!” — po czym leciał do namiotów zobaczyć, jak się dzieci mają i czy śpią dobrze.\\r\\n\\r\\nA dzieci, napojone, nakarmione, przebrane i ułożone do snu, spały jak zabite przez cały następny dzień; ludzie z ich karawany tak samo. Kapitan Glen próbował wypytywać o przygody podróży i o Stasiowe czyny Kalego, ale młody Murzyn otworzywszy jedno oko odpowiedział tylko: „Pan wielki wszystko może” — i zasnął znowu. Ostatecznie trzeba było odłożyć pytania i wyjaśnienia do dni następnych.\\r\\n\\r\\nTymczasem dwaj przyjaciele naradzali się nad odwrotną drogą do Mombassa. Dotarli i tak dalej i zbadali więcej okolic, niż im polecono, postanowili więc wracać niezwłocznie. Kapitana nęciło wprawdzie bardzo owo nieznane w geografii jezioro, ale wzgląd na zdrowie dzieci i chęć oddania ich jak najprędzej stroskanym ojcom przemogły. Doktor jednakże zastrzegał, że trzeba będzie wypocząć na chłodnych wyżynach gór Kenia albo Kilima-Ndżaro. Stamtąd też dopiero uradzali wysłać wiadomość do ojców i wezwać ich, by przybyli do Mombassa.\\r\\n\\r\\nOdwrotna podróż rozpoczęła się, po należytym wypoczynku i kąpielach w ciepłych źródłach, na trzeci dzień. Był to zarazem dzień rozstania się z Kalim. Staś przekonał małą, że ciągnąć go z sobą dłużej, do oceanu albo też do Egiptu, byłoby z ich strony samolubstwem. Mówił jej, że w Egipcie, a nawet i w Anglii, Kali nie będzie niczym więcej, tylko sługą, podczas gdy objąwszy panowanie nad swym narodem rozszerzy i utwierdzi, jako król, chrześcijaństwo, złagodzi dzikie obyczaje Wa-himów i uczyni z nich nie tylko ucywilizowanych, ale i dobrych ludzi. To samo mniej więcej powtórzył i Kalemu.\\r\\n\\r\\nWylało się jednak przy pożegnaniu mnóstwo łez, których nie wstydził się i Staś, albowiem i on, i Nel przeżyli przecież z Kalim tyle złych i dobrych chwil i nie tylko nauczyli się oboje cenić jego poczciwe serce, ale pokochali go szczerze. Młody Murzyn długo leżał u nóg swego bwana kubwa i dobrego Mzimu. Dwukrotnie powracał, by jeszcze popatrzeć na nich, ale wreszcie chwila rozłączenia nadeszła i dwie karawany ruszyły w dwie przeciwne strony.\\r\\n\\r\\nW czasie drogi dopiero rozpoczęły się opowiadania o przygodach dwojga małych podróżników. Staś, trochę niegdyś skłonny do chełpliwości, teraz nie chełpił się wcale. Po prostu zbyt wielu rzeczy dokonał, zbyt dużo przeszedł, zbyt się rozwinął, by nie miał rozumieć, że słowa nie powinny być większe od czynów. Było zresztą dość samych czynów, choćby opowiadanych jak najskromniej. Co dzień, w czasie upalnych „białych godzin” i wieczorami na postojach — przed oczyma kapitana Glena i doktora Clarego przesuwały się jakby obrazy tych zdarzeń i wypadków, przez które przeszły dzieci. Widzieli więc porwanie z Medinet-el-Fajumu i straszną drogę na wielbłądach przez pustynię — i Chartum, i Omdurman, podobne do piekła na ziemi — i złowrogiego Mahdiego. Gdy Staś opowiadał, co odrzekł Mahdiemu, gdy ów namawiał go do zmiany wiary, obaj przyjaciele powstali i każdy z nich uścisnął silnie prawicę Stasia, po czym kapitan rzekł:\\r\\n\\r\\n— Mahdi już nie żyje!\\r\\n\\r\\n— Mahdi nie żyje? — powtórzył ze zdumieniem Staś.\\r\\n\\r\\n— Tak — ozwał się doktor. — Zatchnął się własnym tłuszczem, czyli inaczej mówiąc umarł na serce, a panowanie po nim objął Abdullahi.\\r\\n\\r\\nNastało długie milczenie.\\r\\n\\r\\n— Ha — rzekł Staś — nie spodziewał się, gdy nas wyprawiał na zgubę do Faszody, że śmierć pierwej jego dosięgnie…\\r\\n\\r\\nPo chwili zaś dodał:\\r\\n\\r\\n— Ale Abdullahi jeszcze od Mahdiego okrutniejszy.\\r\\n\\r\\n— Toteż zaczęły się już bunty i rzezie — odpowiedział kapitan — i cała ta budowa, którą wzniósł Mahdi musi prędzej lub później runąć.\\r\\n\\r\\n— A co potem nastąpi?\\r\\n\\r\\n— Anglia — rzekł kapitan.\\r\\n\\r\\n\\r\\n\\r\\n\\r\\n\\r\\nW dalszym ciągu drogi Staś opowiadał o podróży do Faszody, o śmierci starej Dinah, o wyruszeniu z Faszody do bezludnych okolic i o poszukiwaniu w nich Smaina. Gdy doszedł do tego, jak zabił lwa, a następnie Gebhra, Chamisa i dwóch Beduinów, kapitan przerwał mu tylko dwoma słowami: All right!, po czym znów uścisnęli jego prawicę i obaj z Clarym słuchali ze wzrastającym zajęciem dalej: o oswojeniu Kinga, o osiedleniu się w „Krakowie”, o febrze Nel, o znalezieniu Lindego i o latawcach, które dzieci puszczały z gór Karamojo. Doktor, który z każdym dniem przywiązywał się coraz mocniej do małej Nel, przejmował się tak dalece wszystkim, co jej najbardziej groziło, że co pewien czas musiał pokrzepiać się kilku łykami brandy, a gdy Staś jął opowiadać, jak o mało Nel nie stała się łupem straszliwego wobo, czyli abassanto, porwał dziewczynkę na ręce i długo nie chciał jej puścić, jakby w obawie, by jakiś nowy drapieżnik nie zagroził jej życiu.\\r\\n\\r\\nCo zaś i on, i kapitan myśleli o Stasiu, dowodem tego były dwie depesze, które w dwa tygodnie po przybyciu do podnóża Kilima-Ndżaro wysłali przez umyślnych na ręce zastępcy kapitana w Mombassa wraz z poleceniem, by ów przesłał je dalej do ojców. Pierwsza z nich, zredagowana ostrożnie w obawie, by nie uczyniła zbyt piorunującego wrażenia, i wysłana do Port-Saidu, zawierała słowa następujące:\\r\\n\\r\\n„Dzięki chłopcu wiadomość pomyślna o dzieciach. Przyjeżdżajcie do Mombassa.”\\r\\n\\r\\nDruga zupełnie już wyraźna, z adresem: „Aden”, brzmiała:\\r\\n\\r\\n„Dzieci są z nami — zdrowe — chłopiec bohater.”\\r\\n\\r\\n\\r\\n\\r\\n\\r\\n\\r\\nNa chłodnych wyżynach u stóp Kilima-Ndżaro zatrzymali się przez dni piętnaście, gdyż doktor Clary koniecznie wymagał tego dla zdrowia Nel, a nawet i dla zdrowia Stasia. Dzieci podziwiały z całej duszy tę niebotyczną górę, która posiada wszystkie klimaty świata. Dwa jej szczyty: Kibo i Kima-Wenze, były w dzień najczęściej ukryte w gęstych mgłach. Lecz gdy w pogodne wieczory mgły rozpraszały się nagle i gdy od zórz wieczornych odwieczne śniegi na Kima-Wenze płonęły różowym blaskiem, podczas gdy świat cały pogrążony był już w mroku, góra wydawała się jakby świetlistym ołtarzem bożym, i ręce obojga dzieci mimo woli składały się na ten widok do modlitwy.\\r\\n\\r\\n\\r\\n\\r\\n\\r\\n\\r\\nDla Stasia minęły dni trosk, niepokojów i wysiłków. Mieli przed sobą jeszcze miesiąc podróży do Mombassa i droga wiodła przez cudny, ale niezdrowy las Taweta, lecz o ileż łatwiej było podróżować teraz z liczną, suto zaopatrzoną we wszystko karawaną i znanymi już szlakami niż dawniej błądzić w nieznanych puszczach tylko z Kalim i z Meą. Zresztą odpowiadał teraz za podróż kapitan Glen. Staś wypoczywał i polował. Znalazłszy wśród narzędzi karawany dłuta i młotki zajmował się prócz tego w chłodniejszych godzinach wykuwaniem na wielkiej gnejsowej skale napisu: „Jeszcze Polska…”, albowiem chciał, żeby pozostał jakiś ślad pobytu ich w tych stronach. Anglicy, którym przetłumaczył napis, dziwili się, że chłopcu nie przyszło na myśl uwiecznić na tej afrykańskiej skale swego nazwiska. Ale on wolał wyryć to, co wyrył.\\r\\n\\r\\nNie przestał jednak opiekować się Nel i budził w niej tak nieograniczone zaufanie, że gdy raz doktor Clary zapytał jej, czy nie będzie się bała burz na Morzu Czerwonym, dziewczynka podniosła na niego swe śliczne, spokojne oczy i odrzekła tylko: „Staś poradzi.” Kapitan Glen twierdził, że prawdziwszego świadectwa, czym Staś był dla małej, i większej dla niego pochwały nikt nie zdołałby wypowiedzieć.\\r\\n\\r\\nJakkolwiek pierwsza depesza, przesłana do pana Tarkowskiego do Port-Saidu, zredagowana była bardzo ostrożnie, uczyniła jednak tak wstrząsające wrażenie, że radość omal nie zabiła ojca Nel. Ale i pan Tarkowski, jakkolwiek był człowiekiem wyjątkowo hartownym, w pierwszej chwili po otrzymaniu depeszy ukląkł do modlitwy i począł prosić Boga, by ta wiadomość nie była tylko złudą, chorobliwym przywidzeniem, zrodzonym z żalu i tęsknoty, i boleści. Przecie tyle napracowali się obaj, by choć dowiedzieć się, czy dzieci żyją! Pan Rawlison wyprawiał do Sudanu całe karawany, pan Tarkowski, przebrany za Araba, dotarł z największym niebezpieczeństwem życia aż do Chartumu — i wszystko nie zdało się na nic. Ludzie, którzy mogli dać jakąś wiadomość, pomarli na ospę, z głodu lub zginęli podczas ciągłych rzezi — i dzieci jak w wodę wpadły! W końcu obaj ojcowie stracili wszelką nadzieję i żyli tylko wspomnieniami, głęboko przekonani, że nic już ich w życiu nie czeka i że dopiero śmierć połączy ich z tymi najdroższymi istotami, które były dla nich wszystkim na ziemi.\\r\\n\\r\\nTymczasem spadła na nich niespodziewanie radość prawie nad siły. Ale łączyły się z nią niepewność i zdumienie. Obaj nie mogli żadną miarą pojąć, jakim sposobem wiadomość o dzieciach przyszła z tej strony Afryki, to jest z Mombassa. Pan Tarkowski przypuszczał, że może wykupiła je lub wykradła jaka karawana arabska, która ze wschodniego brzegu zapuściła się po kość słoniową w głąb kraju i dotarła aż do Nilu. Słowa depeszy: „Dzięki chłopcu'', tłumaczyli sobie tak, że Staś zawiadomił kapitana i doktora listownie, gdzie się oboje z Nel znajdują. Wszelako wielu rzeczy niepodobna było odgadnąć. Natomiast pan Tarkowski rozumiał zupełnie jasno, że wiadomość nie tylko jest pomyślna, ale i bardzo pomyślna, gdyż inaczej kapitan i doktor nie odważyliby się budzić w nich nadziei i przede wszystkim nie wzywaliby ich do Mombassa.\\r\\n\\r\\nPrzygotowania do drogi trwały krótko i na drugi dzień po otrzymaniu depeszy obaj inżynierowie wraz z nauczycielką Nel znaleźli się na pokładzie wielkiego parowca „Peninsular and Orient Company”, który szedł do Indii, a po drodze wstępował do Adenu, Mombassa i Zanzibaru. W Adenie czekała ich druga depesza, brzmiąca: „Dzieci są z nami — zdrowe — chłopiec bohater.” Po przeczytaniu jej pan Rawlison odchodził prawie od zmysłów z radości i ściskając dłonie pana Tarkowskiego powtarzał. „Widzisz, to on ją ocalił! jemu zawdzięczam jej życie!” — a pan Tarkowski nie chcąc okazać zbytniej słabości odpowiedział tylko zaciskając zęby: „Tak! dzielnie mi się chłopak spisał!”— ale zostawszy sam w kabinie płakał ze szczęścia.\\r\\n\\r\\nNadeszła nareszcie chwila, w której dzieci wpadły w objęcia ojców. Pan Rawlison chwycił na ręce swój odzyskany mały skarb, a pan Tarkowski długo trzymał swego bohaterskiego chłopca przy piersiach. Niedola ich minęła, jak mijają wichry i burze w pustyni. Życie wypełniło się na nowo pogodą i szczęściem, a tęsknota i poprzednia rozłąka powiększyła jeszcze radość. Dzieci dziwiły się tylko, że głowy tatusiów pobielały podczas rozłąki zupełnie.\\r\\n\\r\\nWracali do Suezu wybornym statkiem francuskim należącym do kompanii „Messageries Maritimes”, pełnym podróżnych z wysp: Reunion, Mauritius, z Madagaskaru i Zanzibaru. Gdy rozeszła się wieść, że na pokładzie znajdują się dzieci, które uciekły z niewoli od derwiszów, Staś stał się przedmiotem powszechnej ciekawości i powszechnego uwielbienia. Ale szczęśliwa rodzina wolała zamykać się w wielkiej kabinie, którą im odstąpił kapitan, i spędzać tam chłodniejsze godziny na opowiadaniach. Brała w nich udział i Nel szczebiocąc jak ptaszek, a zarazem ku wielkiej wszystkich uciesze poczynając każde zdanie od „i”. Zasiadłszy więc na kolanach ojca i podnosząc ku niemu swe śliczne oczki mówiła w ten sposób: „I tatusiu! I nas porwali, i wieźli na wielbłądach — i Gebhr mnie uderzył — i Staś mnie bronił — i przyjechaliśmy do Chartumu — i tam ludzie marli z głodu — i Staś pracował, żeby dostać dla mnie daktyli — i byliśmy u Mahdiego — i Staś nie chciał zmienić religii — i Mahdi wysłał nas do Faszody — i potem Staś zabił lwa i wszystkich — i mieszkaliśmy w wielkim drzewie, które się nazywa „Kraków” — i King był z nami — i miałam febrę — i Staś mnie wyleczył — i zabił wobo — i zwyciężył Samburów — i był zawsze dla mnie dobry, tatusiu…”\\r\\n\\r\\nTak samo opowiadała o Kalim, o Mei, o Kingu, o Sabie, o Górze Lindego, o latawcach i o ostatniej podróży aż do spotkania karawany kapitana i doktora. Pan Rawlison słuchając tego szczebiotania z trudnością hamował łzy — i tylko co chwila tulił do serca swą dziewczynkę, a pan Tarkowski nie posiadał się z dumy i szczęścia, albowiem nawet z tych dziecinnych opowiadań pokazywało się, że gdyby nie dzielność i energia chłopca, to mała byłaby zginęła nie raz, ale tysiąc razy, bez ratunku.\\r\\n\\r\\nStaś zdawał ze wszystkiego sprawę szczegółowiej i dokładniej. Stało się przy tym, że przy opowiadaniu o podróży z Faszody do wodospadu spadł mu z serca wielki ciężar, albowiem gdy mówiąc o tym, jak zastrzelił Gebhra i jego towarzyszów, zaciął się i jął niespokojnie spoglądać na ojca, pan Tarkowski zmarszczył brwi, pomyślał chwilę, a potem rzekł poważnie:\\r\\n\\r\\n— Słuchaj, Stasiu! Śmiercią nie wolno nikomu szafować, ale jeśli ktoś zagrozi twej ojczyźnie, życiu twej matki, siostry lub życiu kobiety, którą ci oddano w opiekę, to pal mu w łeb, ani pytaj, i nie czyń sobie z tego żadnych wyrzutów.\\r\\n\\r\\nPan Rawlison zaraz po powrocie do Port-Saidu zabrał Nel do Anglii, gdzie osiadł na stałe. Stasia oddał ojciec do szkoły w Aleksandrii, gdyż tam mniej wiedziano o jego czynach i przygodach. Dzieci pisywały do siebie prawie codziennie, ale złożyło się tak, że nie widziały się lat dziesięć. Chłopiec po ukończeniu szkół w Egipcie wstąpił na politechnikę w Zurychu, po czym uzyskawszy dyplom pracował przy robotach tunelowych w Szwajcarii.\\r\\n\\r\\nI dopiero po latach dziesięciu, gdy pan Tarkowski podał się do dymisji, odwiedzili obaj przyjaciół w Anglii. Pan Rawlison zaprosił ich do swego domu położonego w pobliżu Hampton-Court na całe lato. Nel skończyła lat osiemnaście i wyrosła na cudną jak kwiat dziewczynę, a Staś przekonał się kosztem własnego spokoju, że mężczyzna, który skończył lat dwadzieścia cztery, może jednak myśleć jeszcze o damach. Myślał nawet o ślicznej Nelly tak nieustannie, że w końcu postanowił uciekać, gdzie go oczy poniosą.\\r\\n\\r\\nAle wówczas pan Rawlison położył mu pewnego dnia obie dłonie na ramionach i patrząc mu wprost w oczy rzekł z anielską dobrocią:\\r\\n\\r\\n— Stasiu, powiedz sam, czy jest na świecie człowiek, któremu mógłbym oddać ten mój skarb i to moje kochanie z większą ufnością?\\r\\n\\r\\nMłodzi państwo Tarkowscy pozostali aż do śmierci pana Rawlisona w Anglii, a w rok później wyruszyli w długą podróż. Ponieważ przyrzekli sobie odwiedzić te miejsca, w których spędzili najmłodsze lata, a potem błąkali się niegdyś jako dzieci, podążyli więc przede wszystkim do Egiptu. Państwo Mahdiego i Abdullahiego dawno już runęło, a po jego upadku „nastąpiła”, jak mówił kapitan Glen, Anglia. Z Kairu zbudowano do Chartumu kolej. Oczyszczono sudy, czyli rozlewiska nilowe, tak że młoda para mogła dotrzeć wygodnym parowcem nie tylko do Faszody, ale aż do wielkiego jeziora Wiktoria-Nianza. Z miasta Florence, leżącego nad brzegiem tegoż jeziora, udali się koleją do Mombassa. Kapitan Glen i doktor Clary przenieśli się już byli do Natalu, ale żył w Mombassa pod troskliwą opieką miejscowych władz angielskich King. Olbrzym poznał natychmiast dawnych swych państwa i szczególniej Nel witał tak radosnym trąbieniem, że aż pobliskie drzewa mangrowiowe trzęsły się jak od wiatru. Poznał również starego Sabę, który przeżył niemal dwukrotnie zwykłe psie lata i choć trochę już niewidomy, towarzyszył Stasiowi i Nel wszędzie.\\r\\n\\r\\nStaś dowiedział się na miejscu, że Kali cieszy się dobrym zdrowiem, że włada, pod protektoratem angielskim, całą krainą na południe od Jeziora Rudolfa i że sprowadził misjonarzy, którzy szerzą wśród dzikich miejscowych szczepów chrześcijaństwo.\\r\\n\\r\\n\\r\\n\\r\\n\\r\\n\\r\\nPo tej ostatniej podróży młodzi państwo Tarkowscy powrócili do Europy i osiedli wraz z sędziwym ojcem Stasia na stałe w Polsce.\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/w-pustyni-i-w-puszczy.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Henryk Sienkiewicz, W pustyni i w puszczy, Państwowy Instytut Wydawniczy, Warszawa, 1973\\r\\n\\r\\nWydawca: Fundacja Nowoczesna Polska\\r\\n\\r\\nPublikacja zrealizowana w ramach projektu Wolne Lektury (http://wolnelektury.pl). Reprodukcja cyfrowa wykonana przez Bibliotekę Narodową z egzemplarza pochodzącego ze zbiorów BN.\\r\\n\\r\\nOpracowanie redakcyjne i przypisy: Izabela Erdmann, Tomasz (1919-1989) Jodełka-Burzecki, Aleksandra Sekuła, Olga Sutkowska.\\r\\n\\r\\nISBN-978-83-288-2842-1\\r\\n\",\n",
       " \"Aleksander Fredro\\r\\n\\r\\nZemsta\\r\\n\\r\\nISBN 978-83-288-2235-1\\r\\n\\r\\n\\r\\n\\r\\n\\r\\n\\r\\n\\r\\nNie masz nic tak złego, żeby się na dobre nie przydało. Bywa z węża dryjakiew, złe często dobremu okazyją daje.\\r\\n\\r\\n\\r\\nAndrzej Maksymilian Fredro\\r\\n\\r\\n\\r\\n\\r\\nOSOBY:\\r\\n * Cześnik Raptusiewicz\\r\\n * Klara — jego synowica\\r\\n * Rejent Milczek\\r\\n * Wacław — syn Rejenta\\r\\n * Podstolina\\r\\n * Papkin\\r\\n * Dyndalski — marszałek Cześnika\\r\\n * Śmigalski — dworzanin Cześnika\\r\\n * Perełka — kuchmistrz Cześnika\\r\\n * Mularze, hajduki, pachołki etc.\\r\\n\\r\\n\\r\\n\\r\\n\\r\\nScena na wsi.\\r\\n\\r\\n\\r\\n\\r\\n\\r\\nAKT PIERWSZY\\r\\n\\r\\n/ Pokój w zamku Cześnika, drzwi na prawo, lewo i w środku, stoły, krzesła etc., gitara angielska na ścianie. /\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Cześnik, Dyndalski /\\r\\n\\r\\n/ Cześnik w białym żupanie, bez pasa i w szlafmycy siedzi przy stole po prawej od aktorów stronie, okulary na nosie, czyta papiery — za stołem, trochę w głębi, stoi Dyndalski, ręce w tył założone. /\\r\\n\\r\\n\\r\\nCZEŚNIK\\r\\n\\r\\n/ jakby do siebie /\\r\\n\\r\\nPiękne dobra w każdym względzie —\\r\\nLasy — gleba wyśmienita —\\r\\nDobrą żoną pewnie będzie —\\r\\nCo za czynsze! — To kobiéta!…\\r\\nTrzy folwarki!\\r\\n\\r\\n\\r\\nDYNDALSKI\\r\\n\\r\\n                        Miła wdowa.\\r\\n\\r\\n\\r\\nCZEŚNIK\\r\\n\\r\\nArcymiła, ani słowa.\\r\\n\\r\\n/ kładzie papiery /\\r\\n\\r\\nCóż, polewki dziś nie dacie?\\r\\n\\r\\n/ Dyndalski wychodzi. /\\r\\n\\r\\nDługoż na czczo będę czekać?\\r\\n\\r\\n/ po krótkim milczeniu /\\r\\n\\r\\nNie — nie trzeba rzeczy zwlekać —\\r\\n\\r\\n/ Dyndalski, spotkawszy we drzwiach hajduka niosącego na tacy wazkę, talerz, chleb itd., odbiera od niego i wraca, zawiązuje serwetę pod szyją Cześnikowi, potem podaje talerz z polewką, co wszystko nie tamuje rozmowy. /\\r\\n\\r\\nQua opiekun i qua krewny,\\r\\nMiałbym z Klarą sukces pewny;\\r\\nAle Klara młoda, płocha,\\r\\nChociaż dzisiaj i pokocha,\\r\\nKtóż za jutro mi zaręczy!\\r\\n\\r\\n\\r\\nDYNDALSKI\\r\\n\\r\\n/ nabierając na talerz /\\r\\n\\r\\nNikt rozumny, jaśnie panie,\\r\\nRzecz to śliska.\\r\\n\\r\\n\\r\\nCZEŚNIK\\r\\n\\r\\n/ obracając się ku niemu /\\r\\n\\r\\n                        Tu sęk właśnie!\\r\\nNa toż bym się, mocium panie,\\r\\nKawalerstwa dziś wyrzekał,\\r\\n\\r\\n/ uderzając w stół /\\r\\n\\r\\nBy kto… niech go piorun trzaśnie!\\r\\nDługo będzie na to czekał,\\r\\n\\r\\n/ po krótkim milczeniu, biorąc talerz /\\r\\n\\r\\nMa dochody wprawdzie znaczne —\\r\\nPodstolina ma znaczniejsze;\\r\\nZ wdówką zatem działać zacznę.\\r\\n\\r\\n/ po krótkim milczeniu /\\r\\n\\r\\nBawi z nami — w domu Klary,\\r\\nBo krewniaczka jej daleka,\\r\\nAle mnie się wszystko zdaje…\\r\\n\\r\\n\\r\\nDYNDALSKI\\r\\n\\r\\nOna czegoś więcej czeka.\\r\\n\\r\\n\\r\\nCZEŚNIK\\r\\n\\r\\n/ parskając śmiechem /\\r\\n\\r\\nOna czegoś… więcej… czeka…\\r\\nA bodajże cię, Dyndalu,\\r\\nZ tym konceptem! — Czegoś czeka!\\r\\n\\r\\n/ śmieje się /\\r\\n\\r\\nTfy!… jakżem się uśmiał szczerze!\\r\\nCzeka! — bardzo temu wierzę.\\r\\n\\r\\n/ jedząc i po krótkiej chwili /\\r\\n\\r\\nJeszczeć młoda jest i ona,\\r\\nAleż wdowa — doświadczona —\\r\\nZna proporcją, mocium panie,\\r\\nI nie każe fircykować,\\r\\nPo kulikach balansować.\\r\\n\\r\\n\\r\\n/ po krótkiej chwili /\\r\\n\\r\\nNo — nie sekret, żem niemłody,\\r\\nAlem także i niestary.\\r\\nCo?\\r\\n\\r\\n\\r\\nDYNDALSKI\\r\\n\\r\\n/ niekoniecznie przystając /\\r\\n\\r\\n                        Tać…\\r\\n\\r\\n\\r\\nCZEŚNIK\\r\\n\\r\\n/ urażony /\\r\\n\\r\\n                        Możeś młodszy?\\r\\n\\r\\n\\r\\nDYNDALSKI\\r\\n\\r\\n                        Miary\\r\\nZ mego wieku…\\r\\n\\r\\n\\r\\nCZEŚNIK\\r\\n\\r\\n/ kończąc rozmowę /\\r\\n\\r\\n                        Dam dowody.\\r\\n\\r\\n/ Chwila milczenia. /\\r\\n\\r\\n\\r\\nDYNDALSKI\\r\\n\\r\\n/ skrobiąc się poza uszy /\\r\\n\\r\\nTylko że to, jaśnie panie —\\r\\n\\r\\n\\r\\nCZEŚNIK\\r\\n\\r\\nHę?\\r\\n\\r\\n\\r\\nDYNDALSKI\\r\\n\\r\\n                        W małżeńskim ciężko stanie:\\r\\nPan zaś, mówiąc między nami,\\r\\nMasz pedogrę.\\r\\n\\r\\n\\r\\nCZEŚNIK\\r\\n\\r\\n/ niekontent /\\r\\n\\r\\n                        Ej, czasami.\\r\\n\\r\\n\\r\\nDYNDALSKI\\r\\n\\r\\nKurcz żołądka.\\r\\n\\r\\n\\r\\nCZEŚNIK\\r\\n\\r\\n                        Po przepiciu.\\r\\n\\r\\n\\r\\nDYNDALSKI\\r\\n\\r\\nRumatyzmy jakieś łupią.\\r\\n\\r\\n\\r\\nCZEŚNIK\\r\\n\\r\\n/ zniecierpliwiony /\\r\\n\\r\\nOt, co powiesz, wszystko głupio. —\\r\\nTen mankament nic nie znaczy:\\r\\nWszak i u niej co w ukryciu,\\r\\nBóg to tylko wiedzieć raczy;\\r\\nI nikt pewnie się nie spyta,\\r\\nByle tylko w dalszym życiu\\r\\nMiędzy nami była kwita.\\r\\n\\r\\n\\r\\n\\r\\nSCENA DRUGA\\r\\n\\r\\n/ Cześnik, Dyndalski, Papkin /\\r\\n\\r\\n/ Papkin po francusku ubrany, przy szpadzie, krótkie spodnie, buty okrągłe do pół łydki; tupet i harcopf, kapelusz stosowany, pod pachą para pistoletów; zawsze prędko mówi. /\\r\\n\\r\\n\\r\\nPAPKIN\\r\\n\\r\\nBóg z waszmością, mój Cześniku.\\r\\nPędząc cwałem na rozkazy\\r\\nZamęczyłem szkap bez liku;\\r\\nWywróciłem się sto razy,\\r\\nTak że z nowej mej kolaski\\r\\nGdzieś po drodze tylko trzaski.\\r\\n\\r\\n\\r\\nCZEŚNIK\\r\\n\\r\\nA ja za to ręczyć mogę,\\r\\nŻe mój Papkin tu piechotą\\r\\nPrzywędrował całą drogę;\\r\\nA na podróż dane złoto\\r\\nGdzieś zostawił przy labecie.\\r\\n\\r\\n\\r\\nPAPKIN\\r\\n\\r\\n/ pokazując pistolet /\\r\\n\\r\\nPatrz, Cześniku — poznasz przecie…\\r\\n\\r\\n\\r\\nCZEŚNIK\\r\\n\\r\\nCóż mam poznać?\\r\\n\\r\\n\\r\\nPAPKIN\\r\\n\\r\\n                        Wystrzelony.\\r\\nWypalony!\\r\\n\\r\\n\\r\\nDYNDALSKI\\r\\n\\r\\n/ na stronie, odchodząc /\\r\\n\\r\\n                        Gdzieś na wrony.\\r\\n\\r\\n\\r\\nPAPKIN\\r\\n\\r\\nGdzie, do kogo, milczeć muszę,\\r\\nLecz nie karty są przyczyną,\\r\\nŻem się w drodze spóźnił nieco.\\r\\nAni ziewnął, na mą duszę!\\r\\nTak z mej ręki wszyscy giną!\\r\\n\\r\\n\\r\\nCZEŚNIK\\r\\n\\r\\n/ poprawiając w mowie /\\r\\n\\r\\nWszystkie.\\r\\n\\r\\n\\r\\nPAPKIN\\r\\n\\r\\n                        Wszystkie?\\r\\n\\r\\n\\r\\nCZEŚNIK\\r\\n\\r\\n                        Ćmy, komary.\\r\\n\\r\\n\\r\\nPAPKIN\\r\\n\\r\\nWaszmość nigdy nie dasz wiary.\\r\\n\\r\\n\\r\\nCZEŚNIK\\r\\n\\r\\nBom niegłupi, mocium panie.\\r\\n\\r\\n\\r\\nPAPKIN\\r\\n\\r\\nAch! co widzę, tu śniadanie.\\r\\n\\r\\n\\r\\nCZEŚNIK\\r\\n\\r\\nHa, śniadanie.\\r\\n\\r\\n\\r\\nPAPKIN\\r\\n\\r\\n                        Ach! Cześniku!\\r\\nJuż to sześć dni i sześć nocy\\r\\nNic nie miałem na języku.\\r\\n\\r\\n\\r\\nCZEŚNIK\\r\\n\\r\\nJedz i słuchaj!\\r\\n\\r\\n\\r\\nPAPKIN\\r\\n\\r\\n                        Tak się stanie.\\r\\n\\r\\n/ siada po drugiej stronie stołu, jak do siebie /\\r\\n\\r\\nStrzelam gracko, rzecz to znana.\\r\\n\\r\\n\\r\\nCZEŚNIK\\r\\n\\r\\nRzecz to znana, iż w mej mocy\\r\\nKazać zamknąć waszmość pana\\r\\nZa wiadome dawne sprawki.\\r\\n\\r\\n\\r\\nPAPKIN\\r\\n\\r\\n/ zastraszony /\\r\\n\\r\\nZamknąć! po co?\\r\\n\\r\\n\\r\\nCZEŚNIK\\r\\n\\r\\n                        Dla zabawki.\\r\\n\\r\\n\\r\\nPAPKIN\\r\\n\\r\\nCzyż nie znajdziesz lepszej sobie?\\r\\n\\r\\n\\r\\nCZEŚNIK\\r\\n\\r\\nCicho! ciszej! Ja to mówię,\\r\\nBy odświeżyć w twej pamięci,\\r\\nNim powierzę moje chęci,\\r\\nCoś mnie winien, a ja tobie.\\r\\n\\r\\n\\r\\nPAPKIN\\r\\n\\r\\nAch, co każesz, wszystko zrobię.\\r\\nByłbym zaraz dopadł konia…\\r\\nBom jest jeździec doskonały:\\r\\nNiechaj będzie wzięty z błonia,\\r\\nDzik to dziki, lew to śmiały —\\r\\nW moim ręku jak owieczka,\\r\\nBom jest jeździec doskonały.\\r\\n\\r\\n\\r\\nCZEŚNIK\\r\\n\\r\\nA bodajżeś!…\\r\\n\\r\\n\\r\\nPAPKIN\\r\\n\\r\\n                        Tylko pozwól…\\r\\nKładłem nawet w strzemię nogę,\\r\\nKiedy nagle wielka sprzeczka\\r\\nPrzedsięwziętą spaźnia drogę;\\r\\nA ta była w tym sposobie:\\r\\n\\r\\n\\r\\nCZEŚNIK\\r\\n\\r\\nSłuchaj!…\\r\\n\\r\\n\\r\\nPAPKIN\\r\\n\\r\\n                        Zaraz… Szedłem sobie;\\r\\nMina tęga, włos w pierścienie,\\r\\nGłowa w górę — a wejrzenie! —\\r\\nNiech truchleje płeć zdradziecka!\\r\\n\\r\\n\\r\\nCZEŚNIK\\r\\n\\r\\nSłuchaj!…\\r\\n\\r\\n\\r\\nPAPKIN\\r\\n\\r\\n                        Zaraz… Idę sobie;\\r\\nA wtem jakaś księżna grecka;\\r\\nAnioł! bóstwo! zerk z karety —\\r\\nGiną za mną te kobiety! —\\r\\nZerk więc na mnie — zerk ja na nią,\\r\\nKoniec końcem pokochała,\\r\\nZawołała et caetera…\\r\\nKsiążę, tygrys, ludzi zbiera…\\r\\n\\r\\n\\r\\nCZEŚNIK\\r\\n\\r\\n/ uderzając w stół, aż Papkin podskoczył w krześle /\\r\\n\\r\\nAleż cicho!\\r\\n\\r\\n\\r\\nPAPKIN\\r\\n\\r\\n                        Nadtoś żywy.\\r\\n\\r\\n\\r\\nCZEŚNIK\\r\\n\\r\\nA bezbożny ty języku!\\r\\nI tyrkotny, i kłamliwy.\\r\\n\\r\\n\\r\\nPAPKIN\\r\\n\\r\\nNadtoś żywy, mój Cześniku.\\r\\nGdybym także, równie tobie,\\r\\nNamiętności nie brał w ryzy,\\r\\n\\r\\n/ uderzając w rękojeść szpady /\\r\\n\\r\\nOstrze mojej Artemizy…\\r\\n\\r\\n/ uprzedzając uderzenie w stół Cześnika /\\r\\n\\r\\nProszę mówić.\\r\\n\\r\\n\\r\\nCZEŚNIK\\r\\n\\r\\n/ po krótkiej chwili /\\r\\n\\r\\n                        Ojciec Klary\\r\\nKupił ze wsią zamek stary…\\r\\n\\r\\n\\r\\nPAPKIN\\r\\n\\r\\nFiu! — mój ojciec miał ich dziesięć.\\r\\n\\r\\n\\r\\nCZEŚNIK\\r\\n\\r\\n/ uderza w stół i mówi dalej /\\r\\n\\r\\nTu mieszkamy, jakby sowy;\\r\\nLecz co gorsza, że połowy\\r\\nDrugiej zamku — czart dziedzicem.\\r\\n\\r\\n/ Przestrach Papkina. /\\r\\n\\r\\nCzy inaczej? — Rejent Milczek —\\r\\nSłodki, cichy, z kornym licem,\\r\\nAle z diabłem, z diabłem w duszy!\\r\\n\\r\\n\\r\\nPAPKIN\\r\\n\\r\\nJednak zgodnie, jak sąsiady…\\r\\n\\r\\n\\r\\nCZEŚNIK\\r\\n\\r\\nJeśli nie ja mymi psoty,\\r\\nNikt go stąd już nie wyruszy.\\r\\nNie ma dnia bez sprzeczki, zwady —\\r\\nLecz potrzebne i układy.\\r\\nPisać? — nie chcę do niecnoty.\\r\\nIść tam? — ślisko, mocium panie:\\r\\nMógłby otruć, zabić skrycie.\\r\\nA mnie jeszcze miłe życie,\\r\\nWięc dlategom wybrał ciebie:\\r\\nBędziesz posłem tam w potrzebie.\\r\\n\\r\\n\\r\\nPAPKIN\\r\\n\\r\\nZa ten honor ściskam nogi!\\r\\nWielki czynisz swemu słudze,\\r\\nAle nazbyt jestem srogi:\\r\\nZamiast zgody, wojnę wzbudzę,\\r\\nBo do rycerskiego dzieła\\r\\nMatka w łonie mnie poczęła;\\r\\nA z powicia ślub uniosłem,\\r\\nNigdy w życiu nie być posłem.\\r\\n\\r\\n\\r\\nCZEŚNIK\\r\\n\\r\\nCzym ja zechcę, Papkin będzie,\\r\\nBo mnie Papkin słuchać musi.\\r\\n\\r\\n\\r\\nPAPKIN\\r\\n\\r\\nLecz porywczy w każdym względzie,\\r\\nJak sąsiada Papkin zdusi,\\r\\nJak mu kulą łeb przewierci,\\r\\nJak na bigos go posieka —\\r\\nKtóż natenczas sprawcą śmierci?\\r\\nKogóż za to kara czeka?\\r\\n\\r\\n\\r\\nCZEŚNIK\\r\\n\\r\\nBiorę wszystko na sumienie.\\r\\n\\r\\n\\r\\nPAPKIN\\r\\n\\r\\nChciej rozważyć.\\r\\n\\r\\n\\r\\nCZEŚNIK\\r\\n\\r\\n                        Już się stało.\\r\\nTeraz inne dam zlecenie:\\r\\nMości Papkin — ja się żenię.\\r\\n\\r\\n\\r\\nPAPKIN\\r\\n\\r\\nBa!\\r\\n\\r\\n\\r\\nCZEŚNIK\\r\\n\\r\\n/ przedrzeźniając /\\r\\n\\r\\n                        Cóż to: ba?\\r\\n\\r\\n\\r\\nPAPKIN\\r\\n\\r\\n                        Tak się cieszę!\\r\\nI w tę sprawę chętnie spieszę.\\r\\nPowiedz, gdzie mam błysnąć chwałą;\\r\\nMamże zostać dziewosłębem?\\r\\nMamże zmusić zbyt zuchwałą?\\r\\nMamże skłonić zbyt nieśmiałą?\\r\\nMamże, jeśli cudzą żoną,\\r\\nJej tyrana przeszyć łono?…\\r\\n\\r\\n\\r\\nCZEŚNIK\\r\\n\\r\\nCóż, u diabła, za szaleństwo!\\r\\n\\r\\n\\r\\nPAPKIN\\r\\n\\r\\nZnasz, Cześniku, moje męstwo.\\r\\n\\r\\n\\r\\nCZEŚNIK\\r\\n\\r\\nSłuchaj: mówiąc między nami,\\r\\nBez mej chluby, twej urazy,\\r\\nWięcej niż ty, mój Papkinie,\\r\\nMam rozumu tysiąc razy.\\r\\n\\r\\n/ Papkin chce przerwać, co Cześnik znakiem wstrzymuje. /\\r\\n\\r\\nLecz rozprawiać z niewiastami,\\r\\nOwe jakieś bałamutnie,\\r\\nAfektowe świegotanie —\\r\\nNiech mi zaraz łeb kto utnie,\\r\\nNie potrafię, mocium panie.\\r\\nTy więc musisz swą wymową…\\r\\n\\r\\n\\r\\nPAPKIN\\r\\n\\r\\nJest już twoją — daję słowo —\\r\\nChcesz, przysięgnę — masz już żonę,\\r\\nBo ja szczęście mam szalone:\\r\\nTylko spojrzę, każda moja,\\r\\nA na każdą spojrzeć umiem.\\r\\nIdę.\\r\\n\\r\\n\\r\\nCZEŚNIK\\r\\n\\r\\n                        Dokąd?\\r\\n\\r\\n\\r\\nPAPKIN\\r\\n\\r\\n                        Prawda, nie wiem.\\r\\n\\r\\n\\r\\nCZEŚNIK\\r\\n\\r\\nPodstolina…\\r\\n\\r\\n\\r\\nPAPKIN\\r\\n\\r\\n                        Już rozumiem.\\r\\n\\r\\n\\r\\nCZEŚNIK\\r\\n\\r\\n/ zatrzymując go /\\r\\n\\r\\nTu ją czekaj.\\r\\n\\r\\n\\r\\nPAPKIN\\r\\n\\r\\n                        Ani słowa!\\r\\nZa godzinę jest gotowa.\\r\\n\\r\\n\\r\\nCZEŚNIK\\r\\n\\r\\n/ odchodząc /\\r\\n\\r\\nJa potrafię ci odwdzięczyć.\\r\\n\\r\\n\\r\\nPAPKIN\\r\\n\\r\\nZa Cześnika można ręczyć.\\r\\n\\r\\n\\r\\n\\r\\nSCENA TRZECIA\\r\\n\\r\\n\\r\\nPAPKIN\\r\\n\\r\\n/ sam /\\r\\n\\r\\nCześnik wulkan — aż niemiło.\\r\\nGdybym krótko go nie trzymał,\\r\\nNie wiem, co by z światem było.\\r\\n\\r\\n/ po krótkim myśleniu /\\r\\n\\r\\nLecz nie będę ja tu drzymał\\r\\nI w podziele tak się zwinę:\\r\\nJemu oddam Podstolinę,\\r\\nMalowidło nieco stare;\\r\\nSobie wezmę śliczną Klarę.\\r\\nJuż od dawna mam nadzieję,\\r\\nŻe jej serce mnie się śmieje.\\r\\nJuż by para z nas dobrana\\r\\nZaludniała Papkinami,\\r\\nGdyby Cześnik, jakby ściana,\\r\\nNie stał zawsze między nami.\\r\\n\\r\\n/ po chwili /\\r\\n\\r\\nZnak dać muszę, że tu jestem;\\r\\nNiechaj lubym śpiew szelestem\\r\\nW lube, drogie uszko wpadnie —\\r\\nAch, jak anioł śpiewam ładnie!\\r\\n\\r\\n/ śpiewa przy angielskiej gitarze /\\r\\n\\r\\n«Córuś moja, dziecię moje, co u ciebie szepce?\\r\\nPani matko dobrodziejko, kotek mleko chłepce;\\r\\n  Oj kot, pani matko, kot, kot,\\r\\n  Narobił mi w pokoiku łoskot.\\r\\n\\r\\n\\r\\nCóruś moja, dziecię moje, co u ciebie stuka?\\r\\nPani matko dobrodziejko, kotek myszki szuka;\\r\\n  Oj kot, pani matko, kot, kot,\\r\\n  Narobił mi w pokoiku łoskot.\\r\\n\\r\\n\\r\\nCóruś moja, dziecię moje, czy ma ten kot nogi?\\r\\nPani matko dobrodziejko, i srebrne ostrogi;\\r\\n  Oj kot, pani matko, kot, kot,\\r\\n  Narobił mi w pokoiku łoskot».\\r\\n\\r\\n\\r\\n\\r\\nSCENA CZWARTA\\r\\n\\r\\n/ Papkin, Podstolina ze drzwi prawych. /\\r\\n\\r\\n\\r\\nPODSTOLINA\\r\\n\\r\\nWszak mówiłam — albo koty,\\r\\nAlbo Papkin nam się zjawił.\\r\\n\\r\\n\\r\\nPAPKIN\\r\\n\\r\\nŻartobliwej pełna weny,\\r\\nPodstolino! pół anioła!\\r\\nKolosalny wzorze cnoty\\r\\nPośród hemisfernej sceny,\\r\\nStrojny w miłość, lubość, wdzięki!\\r\\nPozwól kornie ugiąć czoła\\r\\nI na śniegu twojej ręki\\r\\nZłożyć ustek wyciśnienie.\\r\\n\\r\\n/ całuje w rękę /\\r\\n\\r\\nSługa, służka uniżony.\\r\\n\\r\\n\\r\\nPODSTOLINA\\r\\n\\r\\nCóż sprowadza w nasze strony?\\r\\n\\r\\n\\r\\nPAPKIN\\r\\n\\r\\nMiłe wszystkim nam zdarzenie.\\r\\n\\r\\n\\r\\nPODSTOLINA\\r\\n\\r\\nTym zdarzeniem?\\r\\n\\r\\n\\r\\nPAPKIN\\r\\n\\r\\n                        Twe zamęście.\\r\\n\\r\\n\\r\\nPODSTOLINA\\r\\n\\r\\nMoje?\\r\\n\\r\\n\\r\\nPAPKIN\\r\\n\\r\\n                        Właśnie miałem szczęście\\r\\nMieć u siebie na wieczerzy\\r\\nLorda Pembrok, kilku panów,\\r\\nCały tuzin szambelanów,\\r\\nDam niewiele, ale jakich!\\r\\n\\r\\n\\r\\nPODSTOLINA\\r\\n\\r\\nKtóż z kim swata?…\\r\\n\\r\\n\\r\\nPAPKIN\\r\\n\\r\\n                        Szmer się szerzy:\\r\\nZa mąż idzie piękna Hanna.\\r\\nTen zapewnia, ów nie wierzy,\\r\\nAle każdy z ócz mych czyta.\\r\\nWtem miledi, bóg-kobieta,\\r\\nLecz w zazdrości diablik mały,\\r\\nWciąż mnie szczypiąc pod serwetą,\\r\\nNa pół z płaczem dwakroć pyta:\\r\\n«Skąd masz styczność z Hanny losem?»\\r\\nAch, spokojną bądź w tej mierze —\\r\\nSzepnę w uszko wdzięcznym głosem —\\r\\nPrzyjaciela Hanna bierze.\\r\\n\\r\\n\\r\\nPODSTOLINA\\r\\n\\r\\nAleż kogo? powiedz, kogo?\\r\\n\\r\\n\\r\\nPAPKIN\\r\\n\\r\\nWszyscy wybór chwalą zgodnie…\\r\\nBo nie chwalić jakże mogą!\\r\\n\\r\\n\\r\\nPODSTOLINA\\r\\n\\r\\n/ na stronie /\\r\\n\\r\\nHa, rozumiem…\\r\\n\\r\\n\\r\\nPAPKIN\\r\\n\\r\\n                        Człowiek grzeczny\\r\\nI majętny, i stateczny.\\r\\n\\r\\n\\r\\nPODSTOLINA\\r\\n\\r\\n/ na stronie /\\r\\n\\r\\nOd Cześnika ma zlecenie\\r\\nI zachodzi tak z daleka\\r\\nTam, gdzie go się dawno czeka.\\r\\nGłupi mędrek.\\r\\n\\r\\n\\r\\nPAPKIN\\r\\n\\r\\n/ na stronie /\\r\\n\\r\\n                        Tam do licha!\\r\\nOna zerka, ona wzdycha —\\r\\nCzy nie myli się w osobie?\\r\\nMoże we mnie… dałżem sobie!\\r\\nA to plaga, boska kara:\\r\\nDo mnie młoda, do mnie stara.\\r\\nJeszcze zerka… czy szalona!\\r\\nTu żartować nie ma czego —\\r\\nZjadłbym śledzia z rąk patrona,\\r\\nA mnie po co, na co tego!\\r\\nTo już dłużej trwać nie może.\\r\\n\\r\\n/ do Podstoliny /\\r\\n\\r\\nPozwól pani: Cześnikowi\\r\\nGratulacje niechaj złożę.\\r\\n\\r\\n\\r\\nPODSTOLINA\\r\\n\\r\\nWięc to jego mam być żoną?\\r\\n\\r\\n\\r\\nPAPKIN\\r\\n\\r\\nJakież czynisz zapytanie?\\r\\nBajkęż by to rozgłoszono?\\r\\n\\r\\n\\r\\nPODSTOLINA\\r\\n\\r\\nBajkę dotąd…\\r\\n\\r\\n\\r\\nPAPKIN\\r\\n\\r\\n                        Lecz się stanie\\r\\nWkrótce prawdą — czy się mylę?\\r\\n\\r\\n\\r\\nPODSTOLINA\\r\\n\\r\\nCiekawości skądże tyle?\\r\\n\\r\\n\\r\\nPAPKIN\\r\\n\\r\\nGdyby Cześnik rozogniony,\\r\\nWskroś przejęty twymi wdzięki,\\r\\nDrgnął miłością i rzucony\\r\\nDo nóg twoich, błagał ręki?\\r\\n\\r\\n\\r\\nPODSTOLINA\\r\\n\\r\\nCieszyłby się z odpowiedzi.\\r\\n\\r\\n/ odchodzi w drzwi prawe /\\r\\n\\r\\n\\r\\nPAPKIN\\r\\n\\r\\n/ sam /\\r\\n\\r\\nA że w każdej diablik siedzi,\\r\\nCo pustoty rozpoczyna,\\r\\nJeno wspomnisz zapowiedzi!\\r\\nBo kto mądry, niech mi powié:\\r\\nPo kaduka Podstolina\\r\\nDaje rękę Cześnikowi?\\r\\n\\r\\n\\r\\n\\r\\nSCENA PIĄTA\\r\\n\\r\\n/ Papkin, Cześnik wychodzi ze drzwi lewych już ubrany. /\\r\\n\\r\\n\\r\\nCZEŚNIK\\r\\n\\r\\nCóż u czarta! ty spokojny,\\r\\nKiedy Rejent mnie napada\\r\\nI otwartej żąda wojny?\\r\\nLecz godnego ma sąsiada!\\r\\nDalej żwawo! — niech, kto żyje,\\r\\nBiegnie, pędzi, zgania, bije!\\r\\n\\r\\n\\r\\nPAPKIN\\r\\n\\r\\nCóż się stało?\\r\\n\\r\\n\\r\\nCZEŚNIK\\r\\n\\r\\n                        Mur naprawia!\\r\\nMur graniczny, trzech murarzy!\\r\\nOn rozkazał! on się waży!\\r\\nMur graniczny! — Trzech na murze!\\r\\nTrzech wybiję, a mur zburzę!\\r\\nZburzę, zniszczę, aż do ziemi. —\\r\\n\\r\\n\\r\\nPAPKIN\\r\\n\\r\\n/ zmieszany, niechcący powtarza /\\r\\n\\r\\nZburzę, zniszczę…\\r\\n\\r\\n\\r\\nCZEŚNIK\\r\\n\\r\\n                        Dajesz słowo?\\r\\nZbierz więc ludzi — ruszaj z niemi!\\r\\nI jeżeli nie namową,\\r\\nTo przemocą spędź z roboty —\\r\\nTy się trzęsiesz?\\r\\n\\r\\n\\r\\nPAPKIN\\r\\n\\r\\n                        To z ochoty.\\r\\nAle czekaj — słuchaj wprzody\\r\\nMojej szczytnej, pięknej ody.\\r\\n\\r\\n\\r\\nCZEŚNIK\\r\\n\\r\\nCo?\\r\\n\\r\\n\\r\\nPAPKIN\\r\\n\\r\\n                        Tak, ody do pokoju —\\r\\nA jeżeli żądza boju\\r\\nNie umilknie na głos Muzy…\\r\\n\\r\\n\\r\\nCZEŚNIK\\r\\n\\r\\n/ grożąc /\\r\\n\\r\\nZostań. — Ale!…\\r\\n\\r\\n/ odchodzi /\\r\\n\\r\\n\\r\\nPAPKIN\\r\\n\\r\\n/ idzie za nim ze spuszczoną głową /\\r\\n\\r\\n                        Pewne guzy!\\r\\n\\r\\n\\r\\n\\r\\nSCENA SZÓSTA\\r\\n\\r\\n/ Odmiana sceny. Ogród, kawał muru całego, od lewej strony ku środkowi prosty, od środka w głąb sceny załamany i w połowie zburzony, przy tej części mularze pracują. Po lewej stronie zupełnie w głębi za częścią całego muru baszta albo róg mieszkania Rejenta, z oknem. Nieco na przodzie po prawej stronie podobny róg mieszkania Cześnika. Altana po lewej stronie na przodzie. Klara przechodzi scenę. Wacław, wszedłszy wyłomem, skrada się wzdłuż muru i pokazuje się powtórnie w altanie przy Klarze. /\\r\\n\\r\\n/ Klara, Wacław /\\r\\n\\r\\n\\r\\nWACŁAW\\r\\n\\r\\nBliskie nasze pomieszkania,\\r\\nBliższe serca — ach, a przecie\\r\\nTak daleko na tym świecie.\\r\\n\\r\\n\\r\\nKLARA\\r\\n\\r\\nJakież nowe dziś żądania\\r\\nChmurzą jasność twego czoła?\\r\\nNigdyż granic, nigdyż miary —\\r\\nNicże wstrzymać cię nie zdoła,\\r\\nNawet miłość twojej Klary?\\r\\n\\r\\n\\r\\nWACŁAW\\r\\n\\r\\nWidzieć ciebie jedną chwilę,\\r\\nPotem spędzić godzin tyle\\r\\nBez twych oczu, twego głosu —\\r\\nI mam chwalić hojność losu?\\r\\n\\r\\n\\r\\nKLARA\\r\\n\\r\\nWspomnij, wspomnij, mój kochanku,\\r\\nJakie były twe wyrazy,\\r\\nGdy zaledwie parę razy\\r\\nZeszliśmy się na krużganku.\\r\\n«Pozwól, droga, kochać siebie,\\r\\nO nic więcej łzy nie proszą;\\r\\nZ mą miłością stanę w niebie\\r\\nBogiem, będę żył rozkoszą!»\\r\\n\\r\\n\\r\\nWACŁAW\\r\\n\\r\\nCo mówiłem, nie wiedziałem.\\r\\n\\r\\n\\r\\nKLARA\\r\\n\\r\\nKochaj — rzekłam — ja nie bronię;\\r\\nAle wkrótce, gdyś z zapałem\\r\\nCisnął w swoich moje dłonie:\\r\\n«Kochasz ty mnie, droga Klaro?» —\\r\\nZawsześ mnie się, zawsze pytał,\\r\\nChocieś w oczach dobrze czytał.\\r\\n\\r\\n\\r\\nWACŁAW\\r\\n\\r\\nKtóż by nie chciał dać pół życia,\\r\\nBy mógł wyssać do upicia,\\r\\nWyssać duszą z ust twych słowa,\\r\\nKtóre jeszcze uśmiech chowa!\\r\\n\\r\\n\\r\\nKLARA\\r\\n\\r\\nNiech tak będzie — rzekłam w końcu:\\r\\nKocham — bom też i kochała.\\r\\n\\r\\n/ udając jego zapał /\\r\\n\\r\\n«Co za szczęście, rozkosz, radość!\\r\\nDzięki niebu, ziemi, słońcu!…»\\r\\nTym życzeniom czyniąc zadość,\\r\\nJuż natura zubożała\\r\\nWięcej dla cię nic nie miała.\\r\\n\\r\\n\\r\\nWACŁAW\\r\\n\\r\\nPrawda, wyznać się nie boję,\\r\\nDopełniła wtenczas miary;\\r\\nLecz gdy zwiększa miłość moję,\\r\\nCzyż nie winna zwiększać dary?\\r\\n\\r\\n\\r\\nKLARA\\r\\n\\r\\nZa dni parę rzekłeś luby:\\r\\n«Ach, to okno, ach, ta krata\\r\\nBędą źródłem mojej zguby.\\r\\nPatrz, jak różdżka różdżkę splata,\\r\\nJak ku sobie kwiat się skłania,\\r\\nKtóż nam, Klaro, tego wzbrania?»\\r\\n\\r\\n\\r\\nWACŁAW\\r\\n\\r\\nMiałżem w myśli mych zamęcie\\r\\nZimną kratę brać w objęcie?\\r\\n\\r\\n\\r\\nKLARA\\r\\n\\r\\nUsłuchałam cię, Wacławie:\\r\\nDzień w dzień schodzim się w altanie,\\r\\nLecz i razem co dzień prawie\\r\\nNowe od cię mam żądanie —\\r\\nTobiem szczęście życia winna,\\r\\nTy nawzajem — chętnie wierzę;\\r\\nCzemuż twoja miłość inna\\r\\nCoraz nową postać bierze?\\r\\nKiedy rozkosz być przy tobie\\r\\nAż przepełnia serce moje,\\r\\nTy, niewdzięczny, w tejże dobie\\r\\nTłumisz tylko niepokoje.\\r\\n\\r\\n\\r\\nWACŁAW\\r\\n\\r\\nAch, obecność mnie zastrasza,\\r\\nBo tak dotąd czynim mało,\\r\\nBy zapewnić przyszłość całą —\\r\\nA przyszłością miłość nasza.\\r\\nZ twoim stryjem ojca mego\\r\\nCiągłe sprawy, sprzeczki, kłótnie\\r\\nNic nie wróżą nam dobrego;\\r\\nRaczej mówią, iż okrutnie\\r\\nBędziem kiedyś rozdzieleni,\\r\\nJeśli…\\r\\n\\r\\n\\r\\nKLARA\\r\\n\\r\\n                        Dokończ — pokaż drogę;\\r\\nTy czy ja tu pomóc mogę?\\r\\n\\r\\n\\r\\nWACŁAW\\r\\n\\r\\nTylko twoja wola zmieni,\\r\\nCo się zdaje nie do zmiany.\\r\\n\\r\\n\\r\\nKLARA\\r\\n\\r\\nMówże, słucham.\\r\\n\\r\\n\\r\\nWACŁAW\\r\\n\\r\\n                        Żem kochany,\\r\\nŻe cię kocham nad te nieba,\\r\\nŻe przy sobie żyć pragniemy,\\r\\nTo oboje dobrze wiemy;\\r\\nNie oboje, czego trzeba,\\r\\nAby zniszczyć to ukrycie,\\r\\nW którym pełza nasze życie,\\r\\nI nie truchleć, czy dzień szczęścia\\r\\nNie poprzedza dnia żałoby.\\r\\n\\r\\n\\r\\nKLARA\\r\\n\\r\\nCzegóż trzeba? mów!\\r\\n\\r\\n\\r\\nWACŁAW\\r\\n\\r\\n                        Zamęścia.\\r\\n\\r\\n\\r\\nKLARA\\r\\n\\r\\nO szalony, gdzież sposoby?\\r\\n\\r\\n\\r\\nWACŁAW\\r\\n\\r\\nW twojej woli.\\r\\n\\r\\n\\r\\nKLARA\\r\\n\\r\\n                        W woli stryja,\\r\\nW woli ojca, powiedz raczej.\\r\\n\\r\\n\\r\\nWACŁAW\\r\\n\\r\\nCo zawadza, to się mija,\\r\\nGdy nie może być inaczej.\\r\\n\\r\\n\\r\\nKLARA\\r\\n\\r\\nA, rozumiem! — Nie, Wacławie,\\r\\nGdzie mnie zechcesz, znajdziesz wszędzie\\r\\nZawsze twoją — prócz w niesławie.\\r\\n\\r\\n\\r\\nWACŁAW\\r\\n\\r\\nAleż, Klaro, moją żoną…\\r\\n\\r\\n\\r\\nKLARA\\r\\n\\r\\nKtóż to, powiedz, wiedzieć będzie,\\r\\nCzyś poślubił wykradzioną…\\r\\nCo za hałas? — Słyszę kroki!\\r\\nCoraz bliżej!… idź bez zwłoki!\\r\\n\\r\\n\\r\\nWACŁAW\\r\\n\\r\\nJedno słowo.\\r\\n\\r\\n\\r\\nKLARA\\r\\n\\r\\n                        Już ci dane.\\r\\n\\r\\n\\r\\nWACŁAW\\r\\n\\r\\nJak nie zmienisz, żyć przestanę.\\r\\n\\r\\n\\r\\nKLARA\\r\\n\\r\\n/ z czułością, jakby poprawiając /\\r\\n\\r\\nPrzestaniemy — jeśli zechcesz.\\r\\n\\r\\n\\r\\nWACŁAW\\r\\n\\r\\nPomyśl tylko, Klaro droga…\\r\\n\\r\\n\\r\\nKLARA\\r\\n\\r\\n/ wytrącając go prawie /\\r\\n\\r\\nAle idźże, idź, dla Boga!\\r\\n\\r\\n/ przechodzi scenę /\\r\\n\\r\\n\\r\\n\\r\\nSCENA SIÓDMA\\r\\n\\r\\n/ Papkin, Śmigalski, kilku służących z kijami, później Rejent i Cześnik w oknach. /\\r\\n\\r\\n\\r\\nPAPKIN\\r\\n\\r\\nPanie majster, proszę waści\\r\\nPrzyzwoicie, grzecznie, ładnie,\\r\\nNie murować tu z napaści,\\r\\nBo mu na grzbiet co upadnie.\\r\\n\\r\\n/ po krótkim milczeniu /\\r\\n\\r\\nWy zaś drudzy, dobrzy ludzie,\\r\\nKtórzy młotki, piony, kielnie\\r\\nW niepotrzebnym dzisiaj trudzie\\r\\nUżywacie arcydzielnie,\\r\\nIdźcie wszyscy precz, do czarta!\\r\\n\\r\\n/ po krótkim milczeniu /\\r\\n\\r\\nBędzie, widzę, rzecz uparta!\\r\\nTa hołota, jakby głucha,\\r\\nMego słowa ani słucha. —\\r\\nNo, Śmigalski! Nie trać czasu —\\r\\nŚciągnij za kark! weź narzędzie!\\r\\nGrzecznie, ładnie, bez hałasu,\\r\\nNiech wszystkiemu koniec będzie.\\r\\nNic się nie bój — ja za tobą.\\r\\n\\r\\n/ Śmigalski posuwa się ze służącymi ku mularzom, Papkin cofa się za róg domu. /\\r\\n\\r\\n\\r\\nŚMIGALSKI\\r\\n\\r\\nPrecz! precz!\\r\\n\\r\\n\\r\\nREJENT\\r\\n\\r\\n/ w oknie /\\r\\n\\r\\n                        Stójcie! co to znaczy?\\r\\n\\r\\n\\r\\nŚMIGALSKI\\r\\n\\r\\nCześnik, pan mój, kazać raczy,\\r\\nAby muru nie kończono.\\r\\n\\r\\n\\r\\nCZEŚNIK\\r\\n\\r\\n/ w oknie /\\r\\n\\r\\nTak jest, każę, bo mam prawo.\\r\\nDalej naprzód, dalej żwawo!\\r\\n\\r\\n/ Śmigalski posuwa się naprzód, Papkin, który był wyszedł, znowu się cofa za róg domu. /\\r\\n\\r\\n\\r\\nREJENT\\r\\n\\r\\nJakie prawo?\\r\\n\\r\\n\\r\\nCZEŚNIK\\r\\n\\r\\n                        Jak kupiono\\r\\nMur graniczny, tak zostanie.\\r\\n\\r\\n\\r\\nREJENT\\r\\n\\r\\nAleż luby, miły panie,\\r\\nTo szaleństwo z waszej strony —\\r\\nI mur będzie naprawiony.\\r\\n\\r\\n\\r\\nCZEŚNIK\\r\\n\\r\\nWprzódy trupem go zaścielę.\\r\\n\\r\\n\\r\\nREJENT\\r\\n\\r\\n/ do mularzy /\\r\\n\\r\\nKończcie śmiało, przyjaciele,\\r\\nGardźcie ze mną próżnym krzykiem.\\r\\n\\r\\n\\r\\nCZEŚNIK\\r\\n\\r\\nChcesz więc bójki?\\r\\n\\r\\n\\r\\nREJENT\\r\\n\\r\\n                        Mój Cześniku,\\r\\nMój sąsiedzie, luby, miły,\\r\\nPrzestań też być rozbójnikiem.\\r\\n\\r\\n\\r\\nCZEŚNIK\\r\\n\\r\\nCo! jak! — Żwawo! bij, co siły!\\r\\n\\r\\n/ Śmigalski ze swoimi ludźmi wstępuje na mur, mularze cofają się tak, że bójka zostaje zakryta częścią muru całego. /\\r\\n\\r\\n\\r\\nREJENT\\r\\n\\r\\nPanie majster — ja w obronie.\\r\\nNic się nie bój — niechaj bije,\\r\\nKiedy go tam swędzą dłonie.\\r\\nDobrze! dobrze! — po czuprynie —\\r\\nOt-tak — lepiej! — co się wlezie! —\\r\\nNic się nie bój! — niechaj bije,\\r\\nNiechaj bije! świat nie zginie!\\r\\nJa Cześnika za to skryję,\\r\\nGdzie nie widać ziemi, nieba!\\r\\n\\r\\n\\r\\nCZEŚNIK\\r\\n\\r\\n/ wołając za siebie /\\r\\n\\r\\nHej! Serwacy! daj gwintówkę,\\r\\nNiechaj strącę tę makówkę —\\r\\nPrędko!\\r\\n\\r\\n/ Rejent zamyka okno. /\\r\\n\\r\\n\\r\\nCZEŚNIK\\r\\n\\r\\n                        Ha, ha! fugas chrustas.\\r\\nNo, Śmigalski! dosyć będzie,\\r\\nDaj półzłotka albo złoty\\r\\nBaserunku dla hołoty,\\r\\nAle zabierz im narzędzie.\\r\\nDosyć, dosyć na dziś będzie.\\r\\n\\r\\n/ zamyka okno /\\r\\n\\r\\n/ Po odejściu wszystkich Papkin obejrzawszy się, że już nie ma nikogo, mówi ku murowi. /\\r\\n\\r\\n\\r\\nPAPKIN\\r\\n\\r\\n/ sam /\\r\\n\\r\\nHa! hultaje, precz mi z drogi,\\r\\nBo na miazgę was rozgniotę —\\r\\nNie zostanie jednej nogi —\\r\\nA mam diablą dziś ochotę!\\r\\nWielu was tam? chodź tu który!\\r\\nNie wylezie żaden z dziury?\\r\\nO wy łotry! o wy tchórze!\\r\\nJutro cały zamek zburzę.\\r\\n\\r\\n\\r\\n\\r\\nSCENA ÓSMA\\r\\n\\r\\n/ Papkin, Wacław /\\r\\n\\r\\n\\r\\nWACŁAW\\r\\n\\r\\n/ stanąwszy tuż za nim /\\r\\n\\r\\nJutro?\\r\\n\\r\\n/ Papkin zdejmuje kapelusz. /\\r\\n\\r\\n                        Mamże wracać w progi,\\r\\nKtóre pewnie z przyszłą dobą\\r\\nZrówna z ziemią wyrok srogi? —\\r\\nWolę jeńcem iść za tobą!\\r\\n\\r\\n\\r\\nPAPKIN\\r\\n\\r\\n/ wkładając kapelusz na bakier /\\r\\n\\r\\nPardon mówisz?\\r\\n\\r\\n\\r\\nWACŁAW\\r\\n\\r\\n                        Pardon, panie.\\r\\n\\r\\n\\r\\nPAPKIN\\r\\n\\r\\nZnasz me męstwo?\\r\\n\\r\\n\\r\\nWACŁAW\\r\\n\\r\\n                        Jak zły szeląg.\\r\\n\\r\\n\\r\\nPAPKIN\\r\\n\\r\\nBoisz mnie się!\\r\\n\\r\\n\\r\\nWACŁAW\\r\\n\\r\\n                        Niesłychanie!\\r\\n\\r\\n\\r\\nPAPKIN\\r\\n\\r\\nPójdziesz za mną?\\r\\n\\r\\n\\r\\nWACŁAW\\r\\n\\r\\n                        Pójdę, panie.\\r\\n\\r\\n\\r\\nPAPKIN\\r\\n\\r\\nKtóż ty jesteś?\\r\\n\\r\\n\\r\\nWACŁAW\\r\\n\\r\\n                        Jestem, panie.\\r\\n\\r\\n\\r\\nPAPKIN\\r\\n\\r\\nLecz czym jesteś?\\r\\n\\r\\n\\r\\nWACŁAW\\r\\n\\r\\n                        Czym ja jestem?\\r\\nJestem… jestem…\\r\\n\\r\\n\\r\\nPAPKIN\\r\\n\\r\\n/ chwytając za broń /\\r\\n\\r\\n                        Cóż to znaczy!\\r\\n\\r\\n\\r\\nWACŁAW\\r\\n\\r\\n…Komisarzem mego pana.\\r\\n\\r\\n\\r\\nPAPKIN\\r\\n\\r\\nCo? Rejenta?\\r\\n\\r\\n\\r\\nWACŁAW\\r\\n\\r\\n                        Nie inaczéj.\\r\\n\\r\\n\\r\\nPAPKIN\\r\\n\\r\\nCzy to, proszę, rzecz słychana!\\r\\nLedwie szlachcic na wioszczynę\\r\\nZ pękiem długów się wydrapie —\\r\\nJuż mieć musi komisarza.\\r\\nDziw się potem, gdy się zdarza,\\r\\nŻe wołają: «Sto tysięcy!\\r\\nKto da więcéj!» A jak krzykną po raz trzeci,\\r\\nJakby z procy szlachcic leci\\r\\nI do swego komisarza\\r\\nIdzie w służbę za szafarza.\\r\\nAle chodźmy.\\r\\n\\r\\n/ na stronie /\\r\\n\\r\\n                        Cześnikowi\\r\\nWielką radość jeńcem sprawię,\\r\\nI zapewne do mnie powié,\\r\\nGdy mu zdobycz mą przedstawię:\\r\\n«Niechaj Klara twą zostanie».\\r\\nChodź, mój jeńcze.\\r\\n\\r\\n\\r\\nWACŁAW\\r\\n\\r\\n                        Idę, panie.\\r\\n\\r\\n\\r\\n\\r\\n\\r\\nAKT DRUGI\\r\\n\\r\\n/ Pokój jak na początku aktu pierwszego. Cześnik siedzi przy stoliku. /\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Cześnik, Papkin wchodzi, za nim Wacław, który zostaje przy drzwiach. /\\r\\n\\r\\n\\r\\nPAPKIN\\r\\n\\r\\n/ rzucając się w krzesło /\\r\\n\\r\\nA bierz licho takie znoje!\\r\\nLedwie idę, ledwie stoję —\\r\\nAleż bo to było żwawo!\\r\\nDiablem gromił w lewo, w prawo —\\r\\nLedwie żyję. — Każ dać wina,\\r\\nA starego. — Wyschła ślina —\\r\\nPot strugami ciecze z czoła —\\r\\nKtóż me dzieła pojąć zdoła!\\r\\n\\r\\n\\r\\nCZEŚNIK\\r\\n\\r\\nJa, bom widział.\\r\\n\\r\\n\\r\\nPAPKIN\\r\\n\\r\\n                        Ha! widziałeś? —\\r\\nGracko? —\\r\\n\\r\\n\\r\\nCZEŚNIK\\r\\n\\r\\n                        Gracko — z tyłu stałeś.\\r\\n\\r\\n\\r\\nPAPKIN\\r\\n\\r\\nZ tyłu, z przodu, nic nie znaczy,\\r\\nDobry rycerz wszędzie straszny.\\r\\n\\r\\n\\r\\nCZEŚNIK\\r\\n\\r\\nTa bezczelność…\\r\\n\\r\\n\\r\\nPAPKIN\\r\\n\\r\\n                        Nie inaczéj,\\r\\nBezczelności trzeba było,\\r\\nAby walczyć z taką siłą.\\r\\n\\r\\n\\r\\nCZEŚNIK\\r\\n\\r\\nWaszeć kłamiesz, mocium panie…\\r\\n\\r\\n\\r\\nPAPKIN\\r\\n\\r\\nTylko słuchaj, słuchać warto:\\r\\nChciałem zdobyć rusztowanie,\\r\\nLecz skoczyłem tak zażarto,\\r\\nŻem się znalazł z drugiej strony,\\r\\nPrzyciśnięty, otoczony\\r\\nMularzami, pachołkami,\\r\\nHajdukami, pajukami,\\r\\nA — kroć kroci! Jak się zwinę!\\r\\nJak dwóch chwycę za czuprynę!\\r\\nDalej żwawo młynka z niemi —\\r\\nJak cepami wkoło młócę.\\r\\nIle razy się obrócę,\\r\\nPo dziesięciu ich na ziemi.\\r\\nTak mi rosła wciąż mogiła,\\r\\nA gdy z murem równa była,\\r\\nOtworzyłem obie dłonie\\r\\nI stanąłem na tej stronie.\\r\\nLecz co jeszcze…\\r\\n\\r\\n\\r\\nCZEŚNIK\\r\\n\\r\\n                        Tfy! do czarta!…\\r\\n\\r\\n\\r\\nPAPKIN\\r\\n\\r\\nPodziwienia rzecz jest warta,\\r\\nŻe uniosłem z sobą jeńca —\\r\\nTeraz, panie, czekam wieńca.\\r\\n\\r\\n\\r\\nCZEŚNIK\\r\\n\\r\\n/ spostrzegłszy Wacława /\\r\\n\\r\\nCóż to znaczy?\\r\\n\\r\\n\\r\\nPAPKIN\\r\\n\\r\\n/ ocierając czoło /\\r\\n\\r\\n                        Komisarza\\r\\nPana Milczka w jasyr wziąłem.\\r\\n\\r\\n\\r\\nCZEŚNIK\\r\\n\\r\\nA to po co? — jakim czołem?\\r\\n\\r\\n\\r\\nPAPKIN\\r\\n\\r\\nJa zabieram, co się zdarza.\\r\\n\\r\\n\\r\\nCZEŚNIK\\r\\n\\r\\n/ do Wacława /\\r\\n\\r\\nWaszeć z Bogiem ruszaj sobie\\r\\nI uwiadom swego pana,\\r\\nŻe jak w jakim bądź sposobie\\r\\nMnie zaczepka będzie dana,\\r\\nTo mu taką fimfę zrobię,\\r\\nIż, nim rzuci wkoło okiem,\\r\\nWytnie kozła pod obłokiem. —\\r\\nWaść się wynoś szybkim krokiem.\\r\\n\\r\\n\\r\\nPAPKIN\\r\\n\\r\\nPoświęć się tu czyjej sprawie!\\r\\nWalcz jak Achil, radź jak Kato,\\r\\nPozazdroszczą twojej sławie\\r\\nI sto czartów dadzą za to.\\r\\n\\r\\n\\r\\nWACŁAW\\r\\n\\r\\n/ do Cześnika /\\r\\n\\r\\nPrzebacz, panie, słów niewiele,\\r\\nKtóre wyrzec się ośmielę:\\r\\nJesteś gniewny na sąsiada,\\r\\nŻe ci czasem na zawadzie…\\r\\n\\r\\n\\r\\nCZEŚNIK\\r\\n\\r\\nCzasem? — Zawsze!\\r\\n\\r\\n\\r\\nWACŁAW\\r\\n\\r\\n                        On powiada…\\r\\n\\r\\n\\r\\nCZEŚNIK\\r\\n\\r\\nNiech nie słyszę o tym gadzie.\\r\\n\\r\\n\\r\\nWACŁAW\\r\\n\\r\\nCzy nie byłoby sposobu,\\r\\nUstąpiwszy ze stron obu,\\r\\nZapomniawszy przeszłe szkody,\\r\\nDo sąsiedzkiej wrócić zgody?\\r\\n\\r\\n\\r\\nCZEŚNIK\\r\\n\\r\\nJa z nim w zgodzie? — Mocium panie,\\r\\nWprzódy słońce w miejscu stanie!\\r\\nWprzódy w morzu wyschnie woda,\\r\\nNim tu u nas będzie zgoda!\\r\\n\\r\\n\\r\\nWACŁAW\\r\\n\\r\\nDzisiaj umysł niespokojny\\r\\nZa porywczo sąd wyrzeka…\\r\\n\\r\\n\\r\\nCZEŚNIK\\r\\n\\r\\nOd powietrza, ognia, wojny,\\r\\nI do tego od człowieka,\\r\\nCo się wszystkim nisko kłania,\\r\\nNiech nas zawsze Bóg obrania.\\r\\n\\r\\n\\r\\nWACŁAW\\r\\n\\r\\nLepiej nisko niż nic wcale.\\r\\n\\r\\n\\r\\nCZEŚNIK\\r\\n\\r\\nBrednia!\\r\\n\\r\\n\\r\\nWACŁAW\\r\\n\\r\\n                        Ale…\\r\\n\\r\\n\\r\\nCZEŚNIK\\r\\n\\r\\n                        Nie ma ale!\\r\\n\\r\\n\\r\\nWACŁAW\\r\\n\\r\\nNie broń, panie, mieć nadziei…\\r\\n\\r\\n\\r\\nCZEŚNIK\\r\\n\\r\\nBronię, do kroć sto tysięcy!\\r\\nI niech o nim nie wiem więcej,\\r\\nNi o jego\\r\\n\\r\\n/ ironicznie zmierzając do Wacława /\\r\\n\\r\\n                        kaznodziei,\\r\\nBo się obom, mocium panie,\\r\\nJakem szlachcic, co dostanie.\\r\\n\\r\\n/ Odchodzi w drzwi środkowe /\\r\\n\\r\\n\\r\\n\\r\\nSCENA DRUGA\\r\\n\\r\\n/ Papkin, Wacław /\\r\\n\\r\\n\\r\\nPAPKIN\\r\\n\\r\\nDiabeł pali w tym Cześniku.\\r\\n\\r\\n\\r\\nWACŁAW\\r\\n\\r\\nChcieć ich zbliżyć czasu szkoda.\\r\\n\\r\\n\\r\\nPAPKIN\\r\\n\\r\\nMało zysku, dużo krzyku.\\r\\n\\r\\n\\r\\nWACŁAW\\r\\n\\r\\nTych dwóch ludzi — ogień, woda.\\r\\n\\r\\n\\r\\nPAPKIN\\r\\n\\r\\nCóż, paniczu, będzie z nami?\\r\\n\\r\\n\\r\\nWACŁAW\\r\\n\\r\\nHa, zostanę tu w niewoli.\\r\\n\\r\\n\\r\\nPAPKIN\\r\\n\\r\\nBrałem jeńców tysiącami,\\r\\nCo zawiśli od mej woli;\\r\\nBom lat dziesięć toczył boje,\\r\\nGdzie się lały krwawe zdroje,\\r\\nTak, że wkoło na mil cztery\\r\\nJak czerwone było morze. —\\r\\nTam zyskałem i ordery,\\r\\nI tytuły, i honory;\\r\\nAle tego być nie może.\\r\\nZbyt to szczytne dla nas wzory;\\r\\nDziś utarczka jest igraszką,\\r\\nA twa wolność będzie fraszką.\\r\\n\\r\\n\\r\\nWACŁAW\\r\\n\\r\\nJa w niewoli tu zostanę.\\r\\n\\r\\n\\r\\nPAPKIN\\r\\n\\r\\nPrawo wstrzymać jest mi dane,\\r\\nAlem zawsze był wspaniały,\\r\\nPrzyjmę zatem okup mały.\\r\\n\\r\\n\\r\\nWACŁAW\\r\\n\\r\\nJa w niewoli zostać muszę.\\r\\n\\r\\n\\r\\nPAPKIN\\r\\n\\r\\nZnaj więc wielką moją duszę:\\r\\nJesteś wolny — idź do diaska.\\r\\nA za wolność dasz, co łaska.\\r\\n\\r\\n\\r\\nWACŁAW\\r\\n\\r\\nJa zostanę tu w niewoli.\\r\\n\\r\\n\\r\\nPAPKIN\\r\\n\\r\\nAle Cześnik nie pozwoli.\\r\\n\\r\\n\\r\\nWACŁAW\\r\\n\\r\\nKto mnie ujął, niech mnie trzyma.\\r\\n\\r\\n\\r\\nPAPKIN\\r\\n\\r\\nAle, bratku, sensu nié ma;\\r\\nNie daj grosza, a idź sobie.\\r\\n\\r\\n\\r\\nWACŁAW\\r\\n\\r\\nI pół kroku stąd nie zrobię.\\r\\n\\r\\n\\r\\nPAPKIN\\r\\n\\r\\nIdź, bom gotów użyć broni.\\r\\n\\r\\n\\r\\nWACŁAW\\r\\n\\r\\n/ zawsze z flegmą /\\r\\n\\r\\nA ja tylko własnej dłoni.\\r\\n\\r\\n\\r\\nPAPKIN\\r\\n\\r\\n/ na stronie /\\r\\n\\r\\nCóż za człowiek, u kaduka!\\r\\nSamochcący guza szuka\\r\\nI mnie jeszcze go nagoni.\\r\\n\\r\\n/ do Wacława /\\r\\n\\r\\nBój się Boga — idź do czarta.\\r\\n\\r\\n\\r\\nWACŁAW\\r\\n\\r\\nNie, nie pójdę — tu zostanę.\\r\\n\\r\\n\\r\\nPAPKIN\\r\\n\\r\\nA to jakaś ćma uparta!\\r\\n\\r\\n\\r\\nWACŁAW\\r\\n\\r\\n/ pokazując na sakiewkę /\\r\\n\\r\\nAle patrz no, bratku, co to?\\r\\n\\r\\n\\r\\nPAPKIN\\r\\n\\r\\nBrzęknij tylko.\\r\\n\\r\\n\\r\\nWACŁAW\\r\\n\\r\\n                        Złoto?\\r\\n\\r\\n\\r\\nPAPKIN\\r\\n\\r\\n                        Złoto.\\r\\n\\r\\n\\r\\nWACŁAW\\r\\n\\r\\nBędzie twoim.\\r\\n\\r\\n\\r\\nPAPKIN\\r\\n\\r\\n                        Niech pan siada.\\r\\n\\r\\n\\r\\nWACŁAW\\r\\n\\r\\nAle darmo nikt nie daje.\\r\\n\\r\\n\\r\\nPAPKIN\\r\\n\\r\\nWielka prawda! — Cóż wypada,\\r\\nAbym zrobił? Gdyż zostaję\\r\\nW położeniu arcyciasnym:\\r\\nZa procentem moim własnym\\r\\nTrzeba jeździć jak w konkury,\\r\\nA w kieszeni, panie bracie,\\r\\nAlbo pustki, albo dziury.\\r\\n\\r\\n\\r\\nWACŁAW\\r\\n\\r\\nKocham Klarę.\\r\\n\\r\\n\\r\\nPAPKIN\\r\\n\\r\\n/ na stronie /\\r\\n\\r\\n                        Otóż macie!\\r\\n\\r\\n\\r\\nWACŁAW\\r\\n\\r\\nI chcę zostać tu przy Klarze.\\r\\n\\r\\n\\r\\nPAPKIN\\r\\n\\r\\nTo źle.\\r\\n\\r\\n\\r\\nWACŁAW\\r\\n\\r\\n/ chowając sakiewkę /\\r\\n\\r\\n                        Czy źle?\\r\\n\\r\\n\\r\\nPAPKIN\\r\\n\\r\\n/ zatrzymując mu rękę /\\r\\n\\r\\n                        Niekoniecznie,\\r\\nAle Cześnik w tym zamiarze\\r\\nBędzie pewnie działać sprzecznie.\\r\\n\\r\\n\\r\\nWACŁAW\\r\\n\\r\\nNiechaj nie wie.\\r\\n\\r\\n\\r\\nPAPKIN\\r\\n\\r\\n                        Jak się dowie?\\r\\n\\r\\n\\r\\nWACŁAW\\r\\n\\r\\nNiech mnie przyjmie.\\r\\n\\r\\n\\r\\nPAPKIN\\r\\n\\r\\n                        Trudno będzie.\\r\\n\\r\\n\\r\\nWACŁAW\\r\\n\\r\\n/ brzęcząc złotem /\\r\\n\\r\\nTu początek, koniec w głowie.\\r\\n\\r\\n\\r\\nPAPKIN\\r\\n\\r\\nA jak Cześnik na mnie wsiędzie?\\r\\n\\r\\n\\r\\nWACŁAW\\r\\n\\r\\nNic nie znaczy.\\r\\n\\r\\n\\r\\nPAPKIN\\r\\n\\r\\n                        Ba! jak komu.\\r\\n\\r\\n/ wzruszając głową /\\r\\n\\r\\nI dla Klary — komisarza.\\r\\n\\r\\n\\r\\nWACŁAW\\r\\n\\r\\nJestem Wacław.\\r\\n\\r\\n\\r\\nPAPKIN\\r\\n\\r\\n                        Syn Rejenta!\\r\\nO dla Boga! I w tym domu!\\r\\nWaszmość obu nas naraża,\\r\\nOba idziem na praszczęta.\\r\\n\\r\\n/ Wacław brzęknął sakiewką. /\\r\\n\\r\\nBrzęczy pięknie…\\r\\n\\r\\n\\r\\nWACŁAW\\r\\n\\r\\n                        Miej za dane,\\r\\nJeśli w służbie tu zostanę.\\r\\n\\r\\n\\r\\nPAPKIN\\r\\n\\r\\nHa! spróbuję…\\r\\n\\r\\n/ chce wziąć sakiewkę /\\r\\n\\r\\n\\r\\nWACŁAW\\r\\n\\r\\n/ odsuwając /\\r\\n\\r\\n                        Później nieco —\\r\\nLecz pamiętaj, że z mej wieży\\r\\nSzybko kulki na dół lecą —\\r\\nFiut z wiatrówki — Papkin leży…\\r\\nGdyby zdradzić chęć go jęła.\\r\\n\\r\\n\\r\\nPAPKIN\\r\\n\\r\\nW skrytym toku tego dzieła\\r\\nTak postąpię, jak należy,\\r\\nNie zważając na przymówkę.\\r\\nAle, Waciu, jak mnie kochasz,\\r\\nDzisiaj jeszcze spal wiatrówkę.\\r\\n\\r\\n\\r\\nWACŁAW\\r\\n\\r\\nNie trać czasu.\\r\\n\\r\\n\\r\\nPAPKIN\\r\\n\\r\\n                        Idę, idę.\\r\\n\\r\\n/ na stronie /\\r\\n\\r\\nDiabeł nadał tryumf taki!\\r\\nCoraz głębiej włażę w biédę.\\r\\nW moim jeńcu mam rywala —\\r\\nPrzykro z bliska — gorzej z dala —\\r\\nTamten zamknie, ten zastrzeli —\\r\\nA bodaj cię diabli wzięli!\\r\\n\\r\\n/ wracając ode drzwi /\\r\\n\\r\\nA sakiewka?\\r\\n\\r\\n\\r\\nWACŁAW\\r\\n\\r\\n                        Zostać może.\\r\\n\\r\\n\\r\\nPAPKIN\\r\\n\\r\\nW samej rzeczy?\\r\\n\\r\\n\\r\\nWACŁAW\\r\\n\\r\\n                        Nie inaczéj.\\r\\n\\r\\n/ Papkin wychodzi środkowymi drzwiami. /\\r\\n\\r\\n\\r\\n\\r\\nSCENA TRZECIA\\r\\n\\r\\n/ Wacław, Klara /\\r\\n\\r\\n\\r\\nKLARA\\r\\n\\r\\nCo wyrabiasz, o mój Boże!\\r\\nTrzeba by mi być w rozpaczy,\\r\\nŻebym tylko czasu miała.\\r\\n\\r\\n\\r\\nWACŁAW\\r\\n\\r\\nCo się stało? co się dzieje?\\r\\n\\r\\n\\r\\nKLARA\\r\\n\\r\\nJeszcze mi się w oczy śmieje!\\r\\nJa wiem wszystko, bom słuchała —\\r\\nChcesz tu zostać.\\r\\n\\r\\n\\r\\nWACŁAW\\r\\n\\r\\n                        Cóż w tym złego?\\r\\n\\r\\n\\r\\nKLARA\\r\\n\\r\\nMiej rozsądek.\\r\\n\\r\\n\\r\\nWACŁAW\\r\\n\\r\\n                        Cóż mi z niego?\\r\\nKiedy już jest dowiedzione,\\r\\nŻe rozsądku zwykłą drogą\\r\\nNiezawodnie połączone\\r\\nLosy nasze być nie mogą.\\r\\nPo cóż w dawnej trwać kolei?\\r\\nDalej żwawo manowcami,\\r\\nGdzie zadnieje brzask nadziei,\\r\\nGdzie mniej ciemno jest przed nami!\\r\\nNie rzucajmy na bok okiem,\\r\\nBo przepaści pewnie wkoło,\\r\\nAle w niebo wzniósłszy czoło,\\r\\nŚmiałym naprzód idźmy krokiem.\\r\\nA jeżeli stałość będzie\\r\\nTowarzyszyć w naszym pędzie,\\r\\nMimo sporu, przeszkód wielu\\r\\nDojdziem przecie kiedyś celu.\\r\\n\\r\\n\\r\\nKLARA\\r\\n\\r\\nDobrze mówisz, idźmy śmiało!\\r\\nProstą drogą zyszczym mało,\\r\\nPrzekonałeś, przyjacielu;\\r\\nLepiej mówisz niż dziś rano,\\r\\nGdyś ucieczkę z sobą radził.\\r\\nAle nużby cię poznano?\\r\\nNużby Papkin ufność zdradził?\\r\\n\\r\\n\\r\\nWACŁAW\\r\\n\\r\\nNie patrz w przepaść, moja droga,\\r\\nTu do serca nachyl skronie:\\r\\nPrędko zniknie każda trwoga,\\r\\nGdy w miłości wzrok utonie.\\r\\n\\r\\n\\r\\nKLARA\\r\\n\\r\\nZostań zatem w imię Boże,\\r\\nMasz ode mnie pozwolenie.\\r\\n\\r\\n\\r\\nWACŁAW\\r\\n\\r\\nTwoje, Klaro, nie pomoże,\\r\\nLubo z życiem równie cenię.\\r\\n\\r\\n\\r\\nKLARA\\r\\n\\r\\nI do stryja trafim może,\\r\\nA to wolą Podstoliny.\\r\\nBo wiedz, iż w tej właśnie chwili\\r\\nMiłość sobie oświadczyli —\\r\\nOna skromna, raczka spiekła,\\r\\nAle rączkę mu przyrzekła.\\r\\nUjąć ci ją łatwo będzie,\\r\\nPochlebiając w każdym względzie.\\r\\nChwal bez miary rozum, cnoty,\\r\\nPiękność, kształtność jej osoby,\\r\\nA czym zechcesz, w naszym domu\\r\\nTej zostaniesz jeszcze doby.\\r\\n\\r\\n\\r\\nWACŁAW\\r\\n\\r\\nZ komisarza na pisarza!\\r\\nZły coś pozór stąd wynika!\\r\\nAleż znowu, wszak się zważa\\r\\nHonor służby u Cześnika.\\r\\n\\r\\n\\r\\nKLARA\\r\\n\\r\\nBiegnę, powiem Podstolinie,\\r\\nŻe ktoś z prośbą tu ją czeka.\\r\\n\\r\\n/ podając mu rękę /\\r\\n\\r\\nMiej nadzieję — złe przeminie —\\r\\nChwila szczęścia niedaleka.\\r\\n\\r\\n/ odchodzi w drzwi prawe /\\r\\n\\r\\n\\r\\n\\r\\nSCENA CZWARTA\\r\\n\\r\\n\\r\\nWACŁAW\\r\\n\\r\\nPrzed godziną z trwogi mdleje,\\r\\nZa godzinę — wzorem męstwa.\\r\\nTo nie widzi podobieństwa,\\r\\nTo ma więcej niż nadzieję. —\\r\\nO płci piękna, luba, droga!\\r\\nTwoja radość, twoje żale\\r\\nTo jeziora lekkie fale:\\r\\nJedna drugą ciągle ściga,\\r\\nTa się schyla, ta się dźwiga,\\r\\nAle zawsze w blasku słońca,\\r\\nZawsze czysta i bez końca! —\\r\\nA my dumni władcy świata,\\r\\nMimo siebie pochwyceni,\\r\\nZa tym cieniem, co ulata,\\r\\nCałe życie, z chwili w chwilę,\\r\\nPrzepędzamy jak motyle.\\r\\n\\r\\n\\r\\n\\r\\nSCENA PIĄTA\\r\\n\\r\\n/ Wacław, Podstolina z drzwi prawych. /\\r\\n\\r\\n\\r\\nPODSTOLINA\\r\\n\\r\\nGdzież suplikant? — O cóż prosi?\\r\\n\\r\\n\\r\\nWACŁAW\\r\\n\\r\\n/ z niskim ukłonem /\\r\\n\\r\\nTu jest natręt.\\r\\n\\r\\n\\r\\nPODSTOLINA\\r\\n\\r\\n                        Ty młodzianie?\\r\\n\\r\\n\\r\\nWACŁAW\\r\\n\\r\\n/ jeszcze nachylony /\\r\\n\\r\\nZbyt się winnym może stanie,\\r\\nIż tak śmiało wzrok podnosi…\\r\\nHa!\\r\\n\\r\\n\\r\\nPODSTOLINA\\r\\n\\r\\n                        Co widzę!\\r\\n\\r\\n\\r\\nWACŁAW\\r\\n\\r\\n/ po krótkim milczeniu /\\r\\n\\r\\n                        Anna!\\r\\n\\r\\n\\r\\nPODSTOLINA\\r\\n\\r\\n                        Wacław!\\r\\n\\r\\n\\r\\nWACŁAW\\r\\n\\r\\n/ z pomieszaniem /\\r\\n\\r\\nNie wiem wprawdzie…\\r\\n\\r\\n\\r\\nPODSTOLINA\\r\\n\\r\\n                        To spotkanie!…\\r\\n\\r\\n\\r\\nWACŁAW\\r\\n\\r\\nTy więc jesteś Podstoliną?\\r\\n\\r\\n\\r\\nPODSTOLINA\\r\\n\\r\\nNie wiedziałżeś?\\r\\n\\r\\n\\r\\nWACŁAW\\r\\n\\r\\n/ jak wprzódy /\\r\\n\\r\\n                        Przed godziną…\\r\\n\\r\\n/ na stronie /\\r\\n\\r\\nCo tu mówić! — z jakiej roli? —\\r\\n\\r\\n\\r\\nPODSTOLINA\\r\\n\\r\\nNie wiedziałżeś, że podstoli\\r\\nCzepiersiński, mąż mój trzeci,\\r\\nNiech nad duszą Bóg mu świeci,\\r\\nZaślubiwszy mnie na wiosnę,\\r\\nJuż w jesieni leżał w grobie?\\r\\n\\r\\n\\r\\nWACŁAW\\r\\n\\r\\nTak, tak, przypominam sobie.\\r\\n\\r\\n\\r\\nPODSTOLINA\\r\\n\\r\\nOddał ducha na mym łonie.\\r\\n\\r\\n\\r\\nWACŁAW\\r\\n\\r\\n/ roztargniony /\\r\\n\\r\\nOddał? — tak, tak, oddał pewnie.\\r\\n\\r\\n\\r\\nPODSTOLINA\\r\\n\\r\\nZapłakałam zrazu rzewnie:\\r\\nNie mieć męża mocno boli;\\r\\nLecz i smutek w czasie tonie.\\r\\n\\r\\n\\r\\nWACŁAW\\r\\n\\r\\n/ roztargniony /\\r\\n\\r\\nWięc utonął pan Podstoli…\\r\\n\\r\\n\\r\\nPODSTOLINA\\r\\n\\r\\nKtóż powiada?\\r\\n\\r\\n\\r\\nWACŁAW\\r\\n\\r\\n                        Nie powiada?\\r\\nDobrze. — Zatem odejść muszę.\\r\\n\\r\\n\\r\\nPODSTOLINA\\r\\n\\r\\n/ zatrzymując go /\\r\\n\\r\\nCo on myśli? co on gada?\\r\\nTy szalejesz, na mą duszę!\\r\\n\\r\\n\\r\\nWACŁAW\\r\\n\\r\\nTo być może.\\r\\n\\r\\n\\r\\nPODSTOLINA\\r\\n\\r\\n/ czule /\\r\\n\\r\\n                        Ja cię zwiążę,\\r\\nJa cię zamknę, drogi książę.\\r\\n\\r\\n\\r\\nWACŁAW\\r\\n\\r\\nAch, nie powtórz tego słowa!\\r\\nPatrz, jak wstydem cały płonę\\r\\nZa studenckie przewinienia.\\r\\nNi tytułu, ni imienia\\r\\nWacław dalej nie zachowa.\\r\\nBo te były —\\r\\n\\r\\n\\r\\nPODSTOLINA\\r\\n\\r\\n                        Cóż?\\r\\n\\r\\n\\r\\nWACŁAW\\r\\n\\r\\n                        Zmyślone.\\r\\n\\r\\n\\r\\nPODSTOLINA\\r\\n\\r\\nWszystko?\\r\\n\\r\\n\\r\\nWACŁAW\\r\\n\\r\\n                        Wszystko, co do joty.\\r\\n\\r\\n\\r\\nPODSTOLINA\\r\\n\\r\\nI nie księciem?\\r\\n\\r\\n\\r\\nWACŁAW\\r\\n\\r\\n                        Ani trochę.\\r\\n\\r\\n\\r\\nPODSTOLINA\\r\\n\\r\\nCóż za powód?\\r\\n\\r\\n\\r\\nWACŁAW\\r\\n\\r\\n                        Myśli płoche,\\r\\nSzał młodości — chęć pustoty —\\r\\nJednym słowem, coś bez celu\\r\\nJak to każde głupstwo prawie.\\r\\n\\r\\n\\r\\nPODSTOLINA\\r\\n\\r\\nAleż miłość twa, Wacławie?\\r\\n\\r\\n\\r\\nWACŁAW\\r\\n\\r\\n/ na stronie /\\r\\n\\r\\nSiedźże teraz w wilczym dole!\\r\\n\\r\\n\\r\\nPODSTOLINA\\r\\n\\r\\nTen rumieniec na twym czole\\r\\nJak tłumaczyć? — Ja czekałam,\\r\\nW całej Litwie cię szukałam,\\r\\nLecz o księciu Radosławie\\r\\nNikt nie wiedział, nie mógł wiedzieć.\\r\\n\\r\\n\\r\\nWACŁAW\\r\\n\\r\\nByłem… młody…\\r\\n\\r\\n\\r\\nPODSTOLINA\\r\\n\\r\\n/ powtarzając ironicznie /\\r\\n\\r\\n                        «Byłem młody?»\\r\\nAle biegły w swojej sztuce.\\r\\n\\r\\n\\r\\nWACŁAW\\r\\n\\r\\nTego nie wiem.\\r\\n\\r\\n\\r\\nPODSTOLINA\\r\\n\\r\\n                        Są dowody.\\r\\n\\r\\n\\r\\nWACŁAW\\r\\n\\r\\nA to jakie?\\r\\n\\r\\n\\r\\nPODSTOLINA\\r\\n\\r\\n                        Twoja zdrada.\\r\\n\\r\\n\\r\\nWACŁAW\\r\\n\\r\\nŻem się zmienił, być to może;\\r\\nTrudnoż kochać nieustannie!\\r\\nLecz gdy karcić mnie wypada,\\r\\nCóż przystoi zmiennej Annie? —\\r\\nNie szukałaś zbyt daleko,\\r\\nNie czekałaś czas zbyt długi —\\r\\nPodstolemu spadło wieko,\\r\\nJuż ci Cześnik na usługi,\\r\\nI niech dzisiaj Cześnik ziewnie,\\r\\nJutro krajczy będzie pewnie.\\r\\nJa wyrzutów ci nie robię,\\r\\nOwszem, owszem, szczęść ci Boże,\\r\\nLecz co czynić wolno tobie,\\r\\nNiechże każdy czynić może.\\r\\nGdym więc zmieniał czucia moje,\\r\\nSzedłem tylko w twoje ślady;\\r\\nI zdradzaliśmy oboje,\\r\\nLub też wcale nie ma zdrady.\\r\\n\\r\\n\\r\\nPODSTOLINA\\r\\n\\r\\nJestem wdową, mój Wacławie.\\r\\n\\r\\n\\r\\nWACŁAW\\r\\n\\r\\nJa żonaty jestem prawie.\\r\\n\\r\\n\\r\\nPODSTOLINA\\r\\n\\r\\nKtóż ty jesteś, ty zbyt znany?\\r\\n\\r\\n\\r\\nWACŁAW\\r\\n\\r\\nWacław Milczek.\\r\\n\\r\\n\\r\\nPODSTOLINA\\r\\n\\r\\n                        Syn Rejenta?!\\r\\nTu, w tym domu…\\r\\n\\r\\n\\r\\nWACŁAW\\r\\n\\r\\n/ kończąc /\\r\\n\\r\\n                        Zabłąkany.\\r\\n\\r\\n\\r\\nPODSTOLINA\\r\\n\\r\\nJestem trwogą wskróś przejęta —\\r\\nW oczach ciemno — serce bije —\\r\\nJak cię Cześnik tu odkryje!…\\r\\nJak rywala pozna w tobie!…\\r\\n\\r\\n\\r\\nWACŁAW\\r\\n\\r\\nAch, nie znajdzie go już we mnie.\\r\\n\\r\\n\\r\\nPODSTOLINA\\r\\n\\r\\nNie zapieraj się daremnie:\\r\\nWszak błagałeś Podstolinę,\\r\\nBy do ciebie wyjść raczyła.\\r\\nCzegóż żądasz?\\r\\n\\r\\n\\r\\nWACŁAW\\r\\n\\r\\n                        Niechaj zginę,\\r\\nJeśli sam wiem. — Bywaj zdrowa!\\r\\n\\r\\n\\r\\nPODSTOLINA\\r\\n\\r\\n/ zatrzymując go /\\r\\n\\r\\nZawsze jeszcze dawna głowa!\\r\\nStój, nie odchodź!\\r\\n\\r\\n\\r\\nWACŁAW\\r\\n\\r\\n/ na stronie /\\r\\n\\r\\n                        Ach, Papkinie,\\r\\nWziąłeś, wziąłeś mnie w niewolę!\\r\\n\\r\\n\\r\\nPODSTOLINA\\r\\n\\r\\nTyś kochany był jedynie;\\r\\nNad sto książąt ciebie wolę! —\\r\\nDo mych komnat chodź w ukrycie,\\r\\nTam bezpieczny będziesz, luby,\\r\\nBo cię broni moje życie,\\r\\nBo z obrony szuka chluby.\\r\\n\\r\\n\\r\\n\\r\\nSCENA SZÓSTA\\r\\n\\r\\n/ Podstolina, Wacław, Klara z drzwi prawych. /\\r\\n\\r\\n\\r\\nWACŁAW\\r\\n\\r\\n/ ujrzawszy Klarę, boleśnie /\\r\\n\\r\\nAch!\\r\\n\\r\\n\\r\\nKLARA\\r\\n\\r\\n/ wesoło /\\r\\n\\r\\n                        I cóż?\\r\\n\\r\\n\\r\\nPODSTOLINA\\r\\n\\r\\n                        To jest…\\r\\n\\r\\n\\r\\nWACŁAW\\r\\n\\r\\n                        Nic nié ma…\\r\\n\\r\\n\\r\\nKLARA\\r\\n\\r\\n/ do Podstoliny /\\r\\n\\r\\nCzegóż żąda?\\r\\n\\r\\n\\r\\nPODSTOLINA\\r\\n\\r\\n/ na stronie /\\r\\n\\r\\n                        Co powiedzieć?\\r\\n\\r\\n\\r\\nKLARA\\r\\n\\r\\n/ na stronie /\\r\\n\\r\\nDobrze idzie — już z nim trzyma.\\r\\n\\r\\n/ głośno /\\r\\n\\r\\nNie powinnam może wiedzieć?\\r\\n\\r\\n\\r\\nWACŁAW\\r\\n\\r\\nO, dlaczego!\\r\\n\\r\\n\\r\\nPODSTOLINA\\r\\n\\r\\n                        Wielkiej wagi\\r\\nJest interes jegomości,\\r\\nDziałać trudno bez rozwagi.\\r\\nZatem, proszę, nie mów słowa,\\r\\nŻe o jego wiesz bytności —\\r\\nPóźniej całą rzecz wyłuszczę.\\r\\n\\r\\n\\r\\nWACŁAW\\r\\n\\r\\n/ cicho do Podstoliny /\\r\\n\\r\\nJa odejdę.\\r\\n\\r\\n\\r\\nPODSTOLINA\\r\\n\\r\\n/ podobnież /\\r\\n\\r\\n                        Ja nie puszczę.\\r\\n\\r\\n/ głośno /\\r\\n\\r\\nProszę z sobą waszmość pana!\\r\\nJego sprawa zawikłana,\\r\\nMuszę przejrzeć dokumenta.\\r\\n\\r\\n/ do Klary, całując ją w czoło /\\r\\n\\r\\nA Klarunia niech pamięta\\r\\nNie powiadać nic nikomu.\\r\\n\\r\\n\\r\\nKLARA\\r\\n\\r\\nNikt się w tym nie dowie domu.\\r\\n\\r\\n\\r\\nPODSTOLINA\\r\\n\\r\\nBo nad miarę nam zaszkodzi;\\r\\nPóźniej powiem, o co chodzi.\\r\\n\\r\\n/ odchodzi kiwnąwszy na Wacława, który ze spuszczoną głową odchodzi za nią w drzwi prawe /\\r\\n\\r\\n\\r\\nKLARA\\r\\n\\r\\n/ sama /\\r\\n\\r\\nŚmieszniejszego cóż być może,\\r\\nJak gdy zwodzić chce zwiedziony!\\r\\nAch, jak Wacław w swej pokorze\\r\\nZdał się wzywać jej obrony!\\r\\nLedwiem, ledwie śmiech wstrzymała,\\r\\nAle hola, hola, panno!\\r\\nDo tryumfu nie masz prawa;\\r\\nChoć początek dobry miała,\\r\\nNie wygrana przeto sprawa.\\r\\n\\r\\n\\r\\n\\r\\nSCENA SIÓDMA\\r\\n\\r\\n/ Klara, Papkin /\\r\\n\\r\\n\\r\\nPAPKIN\\r\\n\\r\\nJak w dezertej Arabiji\\r\\nZłotosiejny wzrok Febowy\\r\\nNiesie skwarem śmierć liliji,\\r\\nAż nakłoni białej głowy;\\r\\nA zebrana na błękicie\\r\\nPłodorodna kropla rosy\\r\\nWraca zwiędłej nowe życie\\r\\nI unosi pod niebiosy —\\r\\nRówno-władna, równo-czynna\\r\\nPrezencyja twoja miła,\\r\\nStarościanko miodopłynna,\\r\\n\\r\\n/ z ukłonem /\\r\\n\\r\\nDla twojego sługi była.\\r\\nJużem bliski był zwiędnienia,\\r\\nGdy twe oko wszystko zmienia.\\r\\nOby kiedyś dały bogi,\\r\\nAbym niosąc odwet drogi,\\r\\nNim czas raźniej machnie kosą,\\r\\nBył twym żarem, był twą rosą.\\r\\n\\r\\n/ ukłon głęboki /\\r\\n\\r\\n\\r\\nKLARA\\r\\n\\r\\n/ ironicznie całą tę scenę, oddając niski ukłon /\\r\\n\\r\\nRównie z rytmu jak z oręża\\r\\nTak sławnego dostać męża\\r\\nJest zaszczytem białogłowy;\\r\\nAle każdy dziś młodzieniec\\r\\nMiłosnymi, czczymi słowy\\r\\nZwykł przeplatać ślubny wieniec,\\r\\nTrudno zawsze dawać wiarę.\\r\\n\\r\\n\\r\\nPAPKIN\\r\\n\\r\\nCzyż nie wierzyć, wielkie nieba!\\r\\nŻe się kocha piękną Klarę?\\r\\nCzyliż na to przysiąg trzeba?\\r\\n\\r\\n\\r\\nKLARA\\r\\n\\r\\nŻe się kocha — nie potrzeba;\\r\\nA że zawsze równie będzie\\r\\nI przysięga nic nie znaczy.\\r\\n\\r\\n\\r\\nPAPKIN\\r\\n\\r\\nAch, na serca mego grzędzie\\r\\nNiech twe ziarnko bujać raczy:\\r\\nA zadatek ten twój mały\\r\\nPuści korzeń wiecznotrwały.\\r\\n\\r\\n\\r\\nKLARA\\r\\n\\r\\nW dawnych czasach rycerz prawy,\\r\\nLubo zdobion wieńcem sławy,\\r\\nLubo staczał krwawe boje,\\r\\nNim oświadczył miłość swoję —\\r\\nKu czci drogiej swej kochanki\\r\\nW turniejowe wjeżdżał szranki,\\r\\nTam na kopią dzielnie gonił,\\r\\nPo dziesięciu zsadzał z koni,\\r\\nI dopiero gdy się skłonił\\r\\nWziąć nagrodę z lubej dłoni,\\r\\nBłagał, aby sercu miła\\r\\nKochać mu się pozwoliła —\\r\\nBy mu wolno pod jej barwą\\r\\nKruszyć kopie, miecze ścierać,\\r\\nDla niej tylko żyć, umierać!\\r\\n\\r\\n\\r\\nPAPKIN\\r\\n\\r\\nZ tego stroju i z tej broni\\r\\nMarsowego znać piastuna,\\r\\nCo w rycerskiej zbiegł pogoni\\r\\nOd bieguna do bieguna.\\r\\nOby moja Artemiza,\\r\\nŚwiatu groźne to żelazo,\\r\\nKrwią jak gąbka napęczniałe,\\r\\nPrzemówiło choć tą razą\\r\\nWam na wiarę, mnie na chwałę —\\r\\n\\r\\n/ z coraz większym zapałem /\\r\\n\\r\\nGdzie na skale gród kamienny,\\r\\nGdzie działami mur brzemienny,\\r\\nGdzie bagnetów ostre wały,\\r\\nGdzie sklepienie z dzid i szabli —\\r\\nTam był Papkin — lew zuchwały!\\r\\nStrzelec boski! — rębacz diabli!\\r\\nJęk, szczęk, krzyk, ryk, śmierć dokoła —\\r\\nTu bezbronny pardon woła,\\r\\nTu dziewica ręce łamie,\\r\\nMatka płacze, dziecię kwili,\\r\\nAle spada moje ramię:\\r\\nCi, co żywi, już nie żyli.\\r\\n\\r\\n/ Klara parska śmiechem. /\\r\\n\\r\\nPrzebacz zapał zgrozo-krwawy\\r\\nRycerskiego uniesienia,\\r\\nAle widzisz: dość mam sławy,\\r\\nBrak mi tylko pozwolenia,\\r\\nBym w fortunnych stanął rzędzie,\\r\\nKtórych celem Klara będzie.\\r\\n\\r\\n\\r\\nKLARA\\r\\n\\r\\nWięc zezwalam.\\r\\n\\r\\n\\r\\nPAPKIN\\r\\n\\r\\n/ klękając /\\r\\n\\r\\n                        Przyjmij śluby…\\r\\n\\r\\n\\r\\nKLARA\\r\\n\\r\\nHola! teraz lata próby,\\r\\nW nich dowody posłuszeństwa,\\r\\nWytrwałości i śmiałości.\\r\\n\\r\\n\\r\\nPAPKIN\\r\\n\\r\\nO królowo wszechpiękności!\\r\\nOrnamencie człowieczeństwa!\\r\\nPowiedz: «W ogień skocz, Papkinie» —\\r\\nA twój Papkin w ogniu zginie.\\r\\n\\r\\n/ wstaje /\\r\\n\\r\\n\\r\\nKLARA\\r\\n\\r\\nNie tak srogie me żądanie:\\r\\nKlejnot rycerskiego stanu\\r\\nPastwą ognia nie zostanie.\\r\\nLecz powtarzam waszmość panu:\\r\\nPosłuszeństwa, wytrwałości\\r\\nI śmiałości żądam próby.\\r\\n\\r\\n\\r\\nPAPKIN\\r\\n\\r\\nW każdej znajdę powód chluby.\\r\\n\\r\\n\\r\\nKLARA\\r\\n\\r\\nPosłuszeństwa chcąc dać miarę\\r\\nMilczeć trzeba sześć miesięcy.\\r\\n\\r\\n\\r\\nPAPKIN\\r\\n\\r\\nNic nie gadać?\\r\\n\\r\\n\\r\\nKLARA\\r\\n\\r\\n                        Tak — nic więcéj.\\r\\nWytrwałości zaś dam wiarę,\\r\\nGdy o chlebie i o wodzie…\\r\\n\\r\\n\\r\\nPAPKIN\\r\\n\\r\\nTylko, przebóg, niezbyt długo.\\r\\n\\r\\n\\r\\nKLARA\\r\\n\\r\\nRok i dni sześć.\\r\\n\\r\\n\\r\\nPAPKIN\\r\\n\\r\\n/ boleśnie /\\r\\n\\r\\n                        Jestem w grobie…\\r\\n\\r\\n/ z ukłonem /\\r\\n\\r\\nAle zawsze twoim sługą.\\r\\n\\r\\n\\r\\nKLARA\\r\\n\\r\\nZaś śmiałości — w tym sposobie\\r\\nDa mi dowód, kto dać zechce:\\r\\nW oddalonej stąd krainie\\r\\nJadowity potwór słynie,\\r\\nNajmężniejszym trwogą bywa,\\r\\nKrokodylem się nazywa.\\r\\nNiech go schwyci i przystawi,\\r\\nMoje oko nim zabawi;\\r\\nBom ciekawa jest nad miarę\\r\\nWidzieć żywą tę poczwarę.\\r\\nTo jest wolą niewzruszoną —\\r\\nA kto spełni, co ja każę,\\r\\nTen powiedzie przed ołtarze,\\r\\nTego tylko będę żoną.\\r\\n\\r\\n/ ukłoniwszy się, odchodzi w drzwi prawe /\\r\\n\\r\\n\\r\\n\\r\\nSCENA ÓSMA\\r\\n\\r\\n\\r\\nPAPKIN\\r\\n\\r\\n/ po długim milczeniu /\\r\\n\\r\\nKrrrokodyla!\\r\\n\\r\\n/ ironicznie /\\r\\n\\r\\n                        Tylko tyle!\\r\\nCo za koncept, u kaduka!\\r\\nPannom w głowie krokodyle,\\r\\nBo dziś każda zgrozy szuka.\\r\\nTo dziś modne, wdzięczne, ładne,\\r\\nCo zabójcze, co szkaradne! —\\r\\nDawniej młoda panieneczka\\r\\nMile rzekła kochankowi:\\r\\n«Daj mi, luby, kanareczka» —\\r\\nA dziś każda swemu powié:\\r\\n«Jeśli nie chcesz mojej zguby,\\r\\nKrrokodyla daj mi, luby!»\\r\\n\\r\\n/ po krótkim milczeniu /\\r\\n\\r\\nPost, milczenie — wszystko fraszka,\\r\\nStraży przy mnie nie postawi. —\\r\\nAle potwór nie igraszka,\\r\\nCzart, nie Papkin go przystawi.\\r\\n\\r\\n/ idzie ku drzwiom prawym i spotyka się z wybiegającym Wacławem /\\r\\n\\r\\nHa!\\r\\n\\r\\n\\r\\nWACŁAW\\r\\n\\r\\n                        Co?\\r\\n\\r\\n\\r\\nPAPKIN\\r\\n\\r\\n                        Nic.\\r\\n\\r\\n\\r\\nWACŁAW\\r\\n\\r\\n/ rzucając mu sakiewkę /\\r\\n\\r\\n                        Masz — milcz, bo wiesz!\\r\\n\\r\\n\\r\\nPAPKIN\\r\\n\\r\\n/ chwytając sakiewkę /\\r\\n\\r\\n                        Wiem.\\r\\n\\r\\n/ Wacław odchodzi. Po krótkim milczeniu. /\\r\\n\\r\\nWiem? — Nic nie wiem! — Czy zostaje,\\r\\nCzy odchodzi, za co daje,\\r\\nNie wiem wcale. — Wiem, że złoto,\\r\\nWiem, że dając zrobił ładnie,\\r\\nAle nie wiem, od Cześnika\\r\\nCzy mi na kark co nie spadnie. —\\r\\nWiem, jak zdradzę zalotnika,\\r\\nŻe z wiatrówki dmuchnąć gotów,\\r\\nAle nie wiem, nie wiem wcale,\\r\\nCzy na końcu z tych obrotów\\r\\nOd Cześnika łeb ocalę. —\\r\\nWiem i nie wiem — sprawa diabla:\\r\\nTutaj kulka, a tu szabla —\\r\\nJednak dobrze rzekł pan Benet:\\r\\n\\r\\n/ podrzucając sakiewkę /\\r\\n\\r\\nBeatus, qui tenet.\\r\\n\\r\\n\\r\\n\\r\\nSCENA DZIEWIĄTA\\r\\n\\r\\n/ Papkin, Cześnik z drzwi środkowych. /\\r\\n\\r\\n\\r\\nCZEŚNIK\\r\\n\\r\\nWinszuj, waszmość, mi sukcesu!\\r\\nDzisiaj moje zrękowiny:\\r\\nJuż finalnie, bez regresu\\r\\nSłowom dostał Podstoliny.\\r\\n\\r\\n\\r\\nPAPKIN\\r\\n\\r\\nJa wiem, jak to przyszło drogo:\\r\\nWszak ci moją to robotą.\\r\\n\\r\\n\\r\\nCZEŚNIK\\r\\n\\r\\nO! waściną! — Patrzcie no go!\\r\\nMnie się waszeć pytaj o to.\\r\\n\\r\\n/ oglądnąwszy się /\\r\\n\\r\\nTak mi się tam w dobrą chwilę\\r\\nNawinęła snadnie, mile,\\r\\nDała zezek, umizg taki,\\r\\nŻem posunął w koperczaki. —\\r\\nOna daléj w ceregiele —\\r\\nNi siak, ni tak, tędy, siędy,\\r\\nA ja sobie coraz bliżej,\\r\\nŚród chychotek, śród gawędy\\r\\nBliżej… bliżej… cmok! nareszcie —\\r\\n\\r\\n/ dobrodusznie /\\r\\n\\r\\nA! zrobiłem wstyd niewieście;\\r\\nJak alkiermes wskróś spłonęła —\\r\\nMnie konfuzja ogarnęła —\\r\\nTak że wziąwszy za pas nogi,\\r\\nChciałem drapnąć za trzy progi. —\\r\\nWtedy ona, mocium panie,\\r\\nZawołała: «Stój, Macieju —\\r\\nNiech się twoja wola stanie,\\r\\nJa przyjmuję ją w pokorze —\\r\\nMasz ten pierścień — szczęść nam Boże!»\\r\\n\\r\\n\\r\\nPAPKIN\\r\\n\\r\\nDaj go kaci! wielka sztuka!\\r\\n\\r\\n\\r\\nCZEŚNIK\\r\\n\\r\\n/ w złości /\\r\\n\\r\\nZ rewerencją, u kaduka,\\r\\nBo…\\r\\n\\r\\n/ wskazuje drzwi /\\r\\n\\r\\n\\r\\nPAPKIN\\r\\n\\r\\n                        A zawsześ w gniewie skory.\\r\\nJakie by to były spory,\\r\\nGdybym nie miał krwi zimniejszej —\\r\\nAle mówmy o ważniejszej\\r\\nTeraz rzeczy.\\r\\n\\r\\n\\r\\nCZEŚNIK\\r\\n\\r\\n                        Ja tak radzę.\\r\\n\\r\\n\\r\\nPAPKIN\\r\\n\\r\\nÓw młodzieniec od Rejenta,\\r\\nCo mnie długo popamięta,\\r\\nBardzo prosi, czy nie może\\r\\nPrzy waszmości zostać dworze.\\r\\nZdatny, zwinny, wierny będzie,\\r\\nLecz co z tego?\\r\\n\\r\\n/ tajemnie /\\r\\n\\r\\n                        Mówią wszędzie,\\r\\nŻe za kołnierz nie wyleje.\\r\\n\\r\\n\\r\\nCZEŚNIK\\r\\n\\r\\nNie wyleje czy wyleje —\\r\\nMiejsca u mnie nie zagrzeje:\\r\\nBo nie będę z ziemi zbierał,\\r\\nCo Milczkowi z nosa spadnie…\\r\\nChyba gdyby się opierał,\\r\\nChciał zatrzymać samowładnie,\\r\\nWtedy przyjmę na przekorę.\\r\\nBędziesz mógł to poznać snadnie,\\r\\nBo imprezę inną biorę:\\r\\nZa dzisiejszą mą swawolę\\r\\nI że w murze gdzieś tam dziura,\\r\\nGotów pieniać mnie szlachciura —\\r\\nWięc krzyżową skończyć wolę,\\r\\nPójdziesz wyzwać, mocium panie;\\r\\nCirca quartam i niech mi stanie\\r\\nU trzech kopców w Czarnym Lesie,\\r\\n\\r\\n/ do siebie /\\r\\n\\r\\nJak mu utnę jedno ucho,\\r\\nA czej z drugim się wyniesie!\\r\\n\\r\\n\\r\\nPAPKIN\\r\\n\\r\\nLepiej pisać.\\r\\n\\r\\n\\r\\nCZEŚNIK\\r\\n\\r\\n                        A, broń Boże!\\r\\nTam objaśnień, tam namowy,\\r\\nTam potrzeba tęgiej głowy.\\r\\n\\r\\n\\r\\nPAPKIN\\r\\n\\r\\nMuszę przyznać się waszmości:\\r\\nOd ostatniej mej słabości\\r\\nTak zgłupiałem!\\r\\n\\r\\n\\r\\nCZEŚNIK\\r\\n\\r\\n                        To być może.\\r\\n\\r\\n\\r\\nPAPKIN\\r\\n\\r\\nZatem…\\r\\n\\r\\n\\r\\nCZEŚNIK\\r\\n\\r\\n                        Wykręt nie pomoże.\\r\\n\\r\\n\\r\\nPAPKIN\\r\\n\\r\\nMiejże, człeku, Boga w duszy,\\r\\nNie wysyłaj nieboraka;\\r\\nNim mu w lesie utniesz uszy,\\r\\nMnie tam spotka hańba jaka —\\r\\nWszakżeś mówił dzisiaj rano:\\r\\n«Miłe mi jest jeszcze życie,\\r\\nGotów otruć, zabić skrycie».\\r\\n\\r\\n\\r\\nCZEŚNIK\\r\\n\\r\\nSkrycie — nie, na boskim świecie!\\r\\n\\r\\n\\r\\nPAPKIN\\r\\n\\r\\n/ niekontent /\\r\\n\\r\\nEj tam, co tam!\\r\\n\\r\\n\\r\\nCZEŚNIK\\r\\n\\r\\n                        Tać ci przecie\\r\\nMnie pod nosem łba nie utnie.\\r\\n\\r\\n\\r\\nPAPKIN\\r\\n\\r\\nDiabeł nie śpi.\\r\\n\\r\\n\\r\\nCZEŚNIK\\r\\n\\r\\n                        Bałamutnie!\\r\\n\\r\\n\\r\\nPAPKIN\\r\\n\\r\\n/ pokazując powieszenie /\\r\\n\\r\\nA nużby mnie…\\r\\n\\r\\n\\r\\nCZEŚNIK\\r\\n\\r\\n/ grożąc /\\r\\n\\r\\n                        Niech spróbuje!\\r\\nTaką bym mu kurtę skroił!\\r\\n\\r\\n\\r\\nPAPKIN\\r\\n\\r\\nDiabliż mi tam po tej kurcie,\\r\\nJak zadyndam gdzie na furcie.\\r\\n\\r\\n\\r\\nCZEŚNIK\\r\\n\\r\\n/ głaszcząc go /\\r\\n\\r\\nWiesz co, Papciu — spraw się ładnie,\\r\\nA w kieszonkę grubo wpadnie.\\r\\n\\r\\n/ całuje go w czoło i odchodzi w drzwi lewe, Papkin, ze skrzywioną twarzą i kiwając głową, w drzwi środkowe /\\r\\n\\r\\n\\r\\n\\r\\n\\r\\nAKT TRZECI\\r\\n\\r\\n/ Pokój Rejenta. /\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Rejent siedzi przy stoliku i pisze. Dwóch mularzy przy drzwiach stoi. /\\r\\n\\r\\n/ Rejent, MULARZE /\\r\\n\\r\\n\\r\\nREJENT\\r\\n\\r\\nMój majstruniu, mówcie śmiało,\\r\\nOpiszemy sprawę całą;\\r\\nNa te ciężkie nasze czasy\\r\\nBoskim darem takie basy.\\r\\nKażdy kułak spieniężymy:\\r\\nŻe was bito, wszyscy wiémy.\\r\\n\\r\\n\\r\\nMULARZ\\r\\n\\r\\nNiekoniecznie.\\r\\n\\r\\n\\r\\nREJENT\\r\\n\\r\\n                        Bili przecie,\\r\\nMój majstruniu.\\r\\n\\r\\n\\r\\nMULARZ\\r\\n\\r\\n                        Niewyraźnie.\\r\\n\\r\\n\\r\\nREJENT\\r\\n\\r\\nCzegóż jeszcze wam nie stało?\\r\\nBo machano dosyć raźnie.\\r\\n\\r\\n\\r\\nMULARZ\\r\\n\\r\\nOt, szturknięto tam coś mało.\\r\\n\\r\\n\\r\\nDRUGI MULARZ\\r\\n\\r\\nKtóż tam za to skarżyć zechce!\\r\\n\\r\\n\\r\\nREJENT\\r\\n\\r\\nLecz kto szturka, ten nie łechce?\\r\\n\\r\\n\\r\\nMULARZ\\r\\n\\r\\nHa! Zapewne.\\r\\n\\r\\n\\r\\nREJENT\\r\\n\\r\\n                        A więc bije?\\r\\n\\r\\n\\r\\nMULARZ\\r\\n\\r\\nOczywiście.\\r\\n\\r\\n\\r\\nREJENT\\r\\n\\r\\n                        Komu kije\\r\\nPorachują kości w grzbiecie,\\r\\nTen jest bity — wszak to wiecie?\\r\\nA kto bity, ten jest zbity?\\r\\nCo?\\r\\n\\r\\n\\r\\nMULARZ\\r\\n\\r\\n                        Ha! dobrze pan powiada,\\r\\nTen jest zbity.\\r\\n\\r\\n\\r\\nREJENT\\r\\n\\r\\n                        Więc was zbili,\\r\\nTo rzecz jasna, moi mili.\\r\\n\\r\\n\\r\\nMULARZ\\r\\n\\r\\nTa, już jakoś tak wypada.\\r\\n\\r\\n\\r\\nREJENT\\r\\n\\r\\n/ napisawszy /\\r\\n\\r\\nSkaleczyli?\\r\\n\\r\\n\\r\\nMULARZ\\r\\n\\r\\n                        A, broń Boże!\\r\\n\\r\\n\\r\\nREJENT\\r\\n\\r\\nNie, serdeńko?\\r\\n\\r\\n\\r\\nMULARZ\\r\\n\\r\\n                        Ach, nie.\\r\\n\\r\\n\\r\\nREJENT\\r\\n\\r\\n                        Przecie\\r\\nZnak, drapnięcie?\\r\\n\\r\\n\\r\\nMULARZ\\r\\n\\r\\n/ pomówiwszy z drugim /\\r\\n\\r\\n                        Znajdziem może.\\r\\n\\r\\n\\r\\nREJENT\\r\\n\\r\\nA drapnięcie, pewnie wiecie,\\r\\nMała ranka, nic innego.\\r\\n\\r\\n\\r\\nMULARZ\\r\\n\\r\\nTać, tak niby.\\r\\n\\r\\n\\r\\nREJENT\\r\\n\\r\\n                        Mała, wielka,\\r\\nJednym słowem, rana wszelka\\r\\nSkąd pochodzi?\\r\\n\\r\\n\\r\\nMULARZ\\r\\n\\r\\n                        Niby… z tego…\\r\\n\\r\\n\\r\\nREJENT\\r\\n\\r\\nZ skaleczenia.\\r\\n\\r\\n\\r\\nMULARZ\\r\\n\\r\\n                        Nie inaczej.\\r\\n\\r\\n\\r\\nREJENT\\r\\n\\r\\nMieć więc ranę tyle znaczy,\\r\\nCo mieć ciało skaleczone:\\r\\nŻe zaś raną jest drapnięcie,\\r\\nWięc zapewnić możem święcie,\\r\\nŻe jesteście skaleczeni,\\r\\nPrzez to chleba pozbawieni.\\r\\n\\r\\n\\r\\nMULARZ\\r\\n\\r\\nO! to znowu…\\r\\n\\r\\n\\r\\nREJENT\\r\\n\\r\\n                        Pozbawiony\\r\\nJesteś, bratku, i z przyczyny,\\r\\nŻe ci nie dam okruszyny —\\r\\n\\r\\n/ pisze /\\r\\n\\r\\nZatem, zatem skaleczeni,\\r\\nPrzez to chleba pozbawieni,\\r\\nZ matką — żoną — czworgiem dzieci.\\r\\n\\r\\n\\r\\nMULARZ\\r\\n\\r\\nNie mam dzieci.\\r\\n\\r\\n\\r\\nDRUGI MULARZ\\r\\n\\r\\n                        Nie mam żony.\\r\\n\\r\\n\\r\\nREJENT\\r\\n\\r\\nCo? nie macie? — nic nie szkodzi —\\r\\nMieć możecie — tacy młodzi.\\r\\n\\r\\n\\r\\nMULARZ\\r\\n\\r\\nHa!\\r\\n\\r\\n\\r\\nDRUGI MULARZ\\r\\n\\r\\n                        Tać prawda.\\r\\n\\r\\n\\r\\nREJENT\\r\\n\\r\\n/ napisawszy /\\r\\n\\r\\n                        Akt skończony.\\r\\nTeraz jeszcze zaświadczycie,\\r\\nŻe nastawał na me życie.\\r\\nStary Cześnik, jęty szałem,\\r\\nStrzelał do mnie.\\r\\n\\r\\n\\r\\nMULARZ\\r\\n\\r\\n                        Nie widziałem.\\r\\n\\r\\n\\r\\nREJENT\\r\\n\\r\\nWołał strzelby.\\r\\n\\r\\n\\r\\nDRUGI MULARZ\\r\\n\\r\\n                        Nie słyszałem.\\r\\n\\r\\n\\r\\nMULARZ\\r\\n\\r\\nWołał wprawdzie: «Daj gwintówki!» —\\r\\nLecz chciał strzelać do makówki.\\r\\n\\r\\n\\r\\nREJENT\\r\\n\\r\\nDo makówki… do makówki…\\r\\nNo, no, dosyć tego będzie —\\r\\nŚwiadków na to znajdę wszędzie —\\r\\nNie brak świadków na tym świecie,\\r\\nTeraz chodźcie — bliżej! bliżej! —\\r\\nZnakiem krzyża podpiszecie. —\\r\\nMichał Kafar trochę niżej —\\r\\nTak, tak — Maciej Miętus — pięknie! —\\r\\nZa ten krzyżyk będą grosze,\\r\\nA Cześniczek z żółci pęknie.\\r\\n\\r\\n\\r\\nMULARZ\\r\\n\\r\\nNajpokorniej teraz proszę,\\r\\nCoś z dawnego nam przypadnie.\\r\\n\\r\\n\\r\\nREJENT\\r\\n\\r\\nCześnik wszystko będzie płacił.\\r\\n\\r\\n\\r\\nMULARZ\\r\\n\\r\\nJakoś, panie, to nieładnie…\\r\\n\\r\\n\\r\\nREJENT\\r\\n\\r\\nByleś wasze nic nie stracił.\\r\\n\\r\\n\\r\\nMULARZ\\r\\n\\r\\nTum pracował…\\r\\n\\r\\n\\r\\nREJENT\\r\\n\\r\\n/ popychając ich ku drzwiom /\\r\\n\\r\\n                        Idźże z Bogiem,\\r\\nBo się poznasz z moim progiem.\\r\\n\\r\\n\\r\\nMULARZ\\r\\n\\r\\nTu zapłata, każdy powie…\\r\\n\\r\\n\\r\\nREJENT\\r\\n\\r\\n/ popychając ku drzwiom /\\r\\n\\r\\nIdź, serdeńko, bo cię trzepnę.\\r\\n\\r\\n\\r\\nMULARZ\\r\\n\\r\\n/ we drzwiach /\\r\\n\\r\\nAleż przecie…\\r\\n\\r\\n\\r\\nREJENT\\r\\n\\r\\n/ zamykając drzwi /\\r\\n\\r\\n                        Bądźcie zdrowi!\\r\\nDobrzy ludzie, bądźcie zdrowi!\\r\\n\\r\\n/ wracając /\\r\\n\\r\\nCzapkę przedam, pas zastawię,\\r\\nA Cześnika stąd wykurzę;\\r\\nBędzie potem o tej sprawie\\r\\nNa wołowej pisał skórze.\\r\\nLecz tajemne moje wieści,\\r\\nJeśli wszystkie z prawdą zgodne,\\r\\nTym, czym teraz serce pieści,\\r\\nNajboleśniej go ubodnę.\\r\\n\\r\\n\\r\\n\\r\\nSCENA DRUGA\\r\\n\\r\\n/ Rejent, Wacław /\\r\\n\\r\\n\\r\\nREJENT\\r\\n\\r\\nW czas przychodzisz, drogi synu,\\r\\nPomówimy słówek parę. —\\r\\n\\r\\n/ siada i daje znak synowi, aby usiadł /\\r\\n\\r\\nZ niejednego twego czynu\\r\\nNiezachwianą wziąłem wiarę,\\r\\nIż wstępując w moje ślady,\\r\\nPobożności kroczysz drogą;\\r\\nŻe złe myśli, podłe rady\\r\\nNigdy zwieść cię z niej nie mogą.\\r\\nRade temu serce moje,\\r\\nQuandoquidem już przy grobie,\\r\\nŻyję tylko jeszcze w tobie.\\r\\n\\r\\n/ ociera łzy /\\r\\n\\r\\nSekatury — gorzkie znoje,\\r\\nW nieustannej alternacie\\r\\nSkładam kornie ciebie gwoli\\r\\nPrzy Najwyższym Majestacie;\\r\\nBo ja tylko, moje dziecię,\\r\\nDo fortunnej twojej doli\\r\\nAspiruję jeszcze w świecie.\\r\\n\\r\\n\\r\\nWACŁAW\\r\\n\\r\\nŁaski ojca dobrodzieja,\\r\\nAcz nieczęsty, dowód drogi.\\r\\n\\r\\n\\r\\nREJENT\\r\\n\\r\\nW tobie jedna ma nadzieja,\\r\\nLecz zazdroszczą mi jej wrogi;\\r\\nSyna z ojcem chcą rozdzielić,\\r\\nChcą się smutkiem mym weselić.\\r\\nZłego ducha pną mamidła,\\r\\nTwej młodości stawią sidła.\\r\\n\\r\\n\\r\\nWACŁAW\\r\\n\\r\\nNie rozumiem.\\r\\n\\r\\n\\r\\nREJENT\\r\\n\\r\\n                        Nie rozumiesz?\\r\\nStarościanka…\\r\\n\\r\\n\\r\\nWACŁAW\\r\\n\\r\\n                        Cna dziewica,\\r\\nTę ubóstwiać…\\r\\n\\r\\n\\r\\nREJENT\\r\\n\\r\\n                        Skrycie umiesz…\\r\\n\\r\\n\\r\\nWACŁAW\\r\\n\\r\\nJeśli była tajemnica,\\r\\nTo dlatego, żem chciał wprzody\\r\\nDo sąsiedzkiej skłonić zgody.\\r\\n\\r\\n\\r\\nREJENT\\r\\n\\r\\nMnie z Cześnikiem? — O mój Boże!\\r\\nKtóż jej więcej pragnąć może\\r\\nNiż ja, człowiek bogobojny.\\r\\n\\r\\n\\r\\nWACŁAW\\r\\n\\r\\nZezwól zatem, abym z Klarą…\\r\\n\\r\\n\\r\\nREJENT\\r\\n\\r\\nByć nie może żadną miarą;\\r\\nCześnik burda, ja spokojny.\\r\\n\\r\\n\\r\\nWACŁAW\\r\\n\\r\\nLecz cóż Klara temu winna,\\r\\nŻe czasami stryj szalony?\\r\\n\\r\\n\\r\\nREJENT\\r\\n\\r\\nCzy tam winna, czy niewinna,\\r\\nInnej waści trzeba żony;\\r\\nI, serdeńko, będzie inna.\\r\\n\\r\\n\\r\\nWACŁAW\\r\\n\\r\\nAch, mój ojcze, wyrok srogi…\\r\\n\\r\\n\\r\\nREJENT\\r\\n\\r\\nNieodmienny, synku drogi.\\r\\n\\r\\n\\r\\nWACŁAW\\r\\n\\r\\nMoja dola, rzekłeś przecie,\\r\\nJednym celem na tym świecie.\\r\\n\\r\\n\\r\\nREJENT\\r\\n\\r\\nBóg to widzi i ocenia.\\r\\n\\r\\n\\r\\nWACŁAW\\r\\n\\r\\nJa ją kocham.\\r\\n\\r\\n\\r\\nREJENT\\r\\n\\r\\n/ z uśmiechem /\\r\\n\\r\\n                        To się zdaje.\\r\\n\\r\\n\\r\\nWACŁAW\\r\\n\\r\\nNie przeżyję rozłączenia.\\r\\n\\r\\n\\r\\nREJENT\\r\\n\\r\\nJa się tego nie przestraszę.\\r\\n\\r\\n\\r\\nWACŁAW\\r\\n\\r\\nI przysięgam.\\r\\n\\r\\n\\r\\nREJENT\\r\\n\\r\\n/ surowo /\\r\\n\\r\\n                        Zamilcz wasze!\\r\\n\\r\\n/ ze słodyczą /\\r\\n\\r\\nCo los spuści, przyjąć trzeba:\\r\\nNiech się dzieje wola nieba. —\\r\\nLecz, serdeńko, gdyś tak stały,\\r\\nGdzież dawniejsze twe zapały?\\r\\nMilczysz — jakże?\\r\\n\\r\\n/ ironicznie /\\r\\n\\r\\n                        Nie do wiary,\\r\\nJak o wszystkim wie ten stary!\\r\\n\\r\\n\\r\\nWACŁAW\\r\\n\\r\\nMłodość… może…\\r\\n\\r\\n\\r\\nREJENT\\r\\n\\r\\n                        Podstolina\\r\\nByła quondam ta jedyna!\\r\\nTa wybrana! Ta kochana!\\r\\nTeraz bawi u Cześnika.\\r\\n\\r\\n\\r\\nWACŁAW\\r\\n\\r\\n/ z pośpiechem /\\r\\n\\r\\nZaręczona Cześnikowi.\\r\\n\\r\\n\\r\\nREJENT\\r\\n\\r\\nPóty temu nie uwierzę,\\r\\nPóki sama nie odpowié.\\r\\n\\r\\n\\r\\nWACŁAW\\r\\n\\r\\nNie odpowié? Podstolina?\\r\\n\\r\\n\\r\\nREJENT\\r\\n\\r\\nZapytałem ją w tej mierze;\\r\\nA jeżeli Bóg dozwoli,\\r\\nPrzyjmie rękę mego syna.\\r\\n\\r\\n\\r\\nWACŁAW\\r\\n\\r\\nLecz nie przyjmie syn jej ręki.\\r\\n\\r\\n\\r\\nREJENT\\r\\n\\r\\nSyn posłuszny, Bogu dzięki. —\\r\\nIntercyzę przyłączyłem,\\r\\nGdzie dokładnie wyraziłem:\\r\\nKtóra zerwać zechce strona,\\r\\nTa zapłaci sto tysięcy.\\r\\n\\r\\n\\r\\nWACŁAW\\r\\n\\r\\nMoje szczęście warte więcéj.\\r\\n\\r\\n\\r\\nREJENT\\r\\n\\r\\nSzczęściem będzie taka żona.\\r\\n\\r\\n\\r\\nWACŁAW\\r\\n\\r\\nWprzód mogiła mnie przykryje…\\r\\nLecz i Cześnik jeszcze żyje,\\r\\nOn nas spali w pierwszym pędzie.\\r\\n\\r\\n\\r\\nREJENT\\r\\n\\r\\n/ z flegmą, jak zawsze /\\r\\n\\r\\nHa! — to Cześnik wisieć będzie.\\r\\nNiech się dzieje wola nieba,\\r\\nZ nią się zawsze zgadzać trzeba.\\r\\n\\r\\n\\r\\nWACŁAW\\r\\n\\r\\nOjcze!\\r\\n\\r\\n\\r\\nREJENT\\r\\n\\r\\n                        Synu!\\r\\n\\r\\n\\r\\nWACŁAW\\r\\n\\r\\n                        Ostre noże\\r\\nTopisz w sercu syna twego.\\r\\n\\r\\n\\r\\nREJENT\\r\\n\\r\\nNie ma złego bez dobrego.\\r\\n\\r\\n\\r\\nWACŁAW\\r\\n\\r\\nZmień twój rozkaz.\\r\\n\\r\\n\\r\\nREJENT\\r\\n\\r\\n                        Być nie może.\\r\\n\\r\\n\\r\\nWACŁAW\\r\\n\\r\\n/ rzucając mu się do nóg /\\r\\n\\r\\nAch, litości!\\r\\n\\r\\n\\r\\nREJENT\\r\\n\\r\\n                        Tę zyskałeś!\\r\\nPatrz, ja płaczę.\\r\\n\\r\\n\\r\\nWACŁAW\\r\\n\\r\\n/ wstając /\\r\\n\\r\\n                        Mieć nadzieję?\\r\\n\\r\\n\\r\\nREJENT\\r\\n\\r\\nNie, serdeńko, być nie może.\\r\\n\\r\\n\\r\\nWACŁAW\\r\\n\\r\\nJa z rozpaczy oszaleję.\\r\\n\\r\\n\\r\\nREJENT\\r\\n\\r\\nPatrz, ja płaczę… ani słowa! —\\r\\nCnota, synu, jest budowa,\\r\\nJest to ziarno, które sieje…\\r\\n\\r\\n/ Wacław odchodzi. Po krótkim milczeniu. /\\r\\n\\r\\nJeszcze diable młoda głowa.\\r\\n\\r\\n\\r\\n\\r\\nSCENA TRZECIA\\r\\n\\r\\n\\r\\nREJENT\\r\\n\\r\\nCo skłoniło Podstolinę,\\r\\nWdówkę tantną, wdówkę gładką,\\r\\nZa takową iść gadzinę,\\r\\nTo dotychczas jest zagadką;\\r\\nAle wątpić nie wypada,\\r\\nIż zamienić będzie rada.\\r\\n\\r\\n/ prostując się /\\r\\n\\r\\nAcz i starość bywa żwawa,\\r\\nWżdy wiek młody ma swe prawa.\\r\\nAle Cześnik, gdy postrzeże,\\r\\nIż na dudka wystrychnięty,\\r\\nMoże… może… strach mnie bierze,\\r\\nApopleksją będzie tknięty…\\r\\nNiech się dzieje wola nieba,\\r\\nZ nią się zawsze zgadzać trzeba.\\r\\n\\r\\n\\r\\n\\r\\nSCENA CZWARTA\\r\\n\\r\\n/ Rejent, Papkin /\\r\\n\\r\\n\\r\\nPAPKIN\\r\\n\\r\\n/ wsuwając się trwożliwie /\\r\\n\\r\\nWolnoż wstąpić?\\r\\n\\r\\n\\r\\nREJENT\\r\\n\\r\\n                        Bardzo proszę.\\r\\n\\r\\n\\r\\nPAPKIN\\r\\n\\r\\n/ z najniższym ukłonem i nieśmiało /\\r\\n\\r\\nPana w domu i Rejenta\\r\\nWidzieć w godnej tej osobie\\r\\nChluba wielka, niepojęta\\r\\nSpada na mnie w tejże dobie,\\r\\nJak niemylnie pewnie wnoszę?\\r\\n\\r\\n\\r\\nREJENT\\r\\n\\r\\n/ pokornie /\\r\\n\\r\\nTak jest — sługa uniżony.\\r\\nWolnoż mi się w odwet spytać,\\r\\nKogom zyskał honor witać?\\r\\n\\r\\n\\r\\nPAPKIN\\r\\n\\r\\n/ na stronie /\\r\\n\\r\\nHm! pokorna coś szlachciurka,\\r\\nZ każdym słowem daje nurka —\\r\\nNiepotrzebne miałem względy.\\r\\n\\r\\n/ śmielej /\\r\\n\\r\\nJestem Papkin.\\r\\n\\r\\n/ Rejent wskazuje z ukłonem krzesło na środku stojące. Papkin przypatruje się z uwagą Rejentowi, który jak zawsze z założonymi na piersiach rękoma, nieporuszenie w miejscu stoi. Papkin mówi dalej na stronie. /\\r\\n\\r\\n                        Jak uważam,\\r\\nSkończę wszystko bez pomocy.\\r\\n\\r\\n/ głośno, wyciągając się na krześle /\\r\\n\\r\\nJestem Papkin — lew północy,\\r\\nRotmistrz sławny i kawaler —\\r\\n\\r\\n/ okazując gestem wstęgi orderowe /\\r\\n\\r\\nTak, siak, tedy i owędy.\\r\\nMądry w radzie, dzielny w boju,\\r\\nDusza wojny, wróg pokoju.\\r\\nZnają Szwedy, muzułmany,\\r\\nSasy, Włochy i Hiszpany\\r\\nArtemizy ostrze sławne\\r\\nI nim władać ramię wprawne.\\r\\nJednym słowem, krótko mówiąc,\\r\\nKula ziemska zna Papkina —\\r\\nTeraz, bratku, daj mi wina.\\r\\n\\r\\n\\r\\nREJENT\\r\\n\\r\\n/ po krótkim wahaniu, na stronie /\\r\\n\\r\\nNemo sapiens, nisi patiens.\\r\\n\\r\\n/ Dostaje butelkę spod stolika kilimkiem nakrytego, patrzy w nią do światła, nalewa lampeczkę i podaje Papkinowi, który mówi, co następuje. /\\r\\n\\r\\n\\r\\nPAPKIN\\r\\n\\r\\n/ na stronie /\\r\\n\\r\\nO! Brat szlachcic tchórzem podszyt! —\\r\\nPo zleceniu od Cześnika\\r\\nMoże sobie udrę łyka.\\r\\n\\r\\n/ nakrywa głowę — pije /\\r\\n\\r\\nCienkusz!\\r\\n\\r\\n/ pije /\\r\\n\\r\\n                        deresz!\\r\\n\\r\\n/ pije /\\r\\n\\r\\n\\r\\nREJENT\\r\\n\\r\\n/ na stronie /\\r\\n\\r\\n                        Nadto śmiało.\\r\\n\\r\\n\\r\\nPAPKIN\\r\\n\\r\\nIstna lura, panie bracie,\\r\\nCóż, lepszego tu nie macie?\\r\\n\\r\\n\\r\\nREJENT\\r\\n\\r\\nWybacz, waszmość, lecz nie stało.\\r\\n\\r\\n\\r\\nPAPKIN\\r\\n\\r\\nOtóż to jest szlachta nasza!\\r\\n\\r\\n/ ze wzgardą /\\r\\n\\r\\nSiedzi na wsi — sieje, wieje —\\r\\nZrzędzi, nudzi, gdera, łaje.\\r\\nA dać wina — to nie staje.\\r\\n\\r\\n/ idzie do stolika, nalewa sobie. Rejent nieporuszony prowadzi go oczyma /\\r\\n\\r\\nAlbo jeśli przyjdzie flasza,\\r\\nSamą maścią już przestrasza;\\r\\nPotem prosi: «Jeśli łaska» —\\r\\nNie proś, nie nudź, hreczkosieju,\\r\\nA lepszego daj, u diaska!\\r\\n\\r\\n\\r\\nREJENT\\r\\n\\r\\nAleż mości dobrodzieju…\\r\\n\\r\\n\\r\\nPAPKIN\\r\\n\\r\\n/ pijąc /\\r\\n\\r\\nMętne, kwaśne nad pojęcie —\\r\\nIstna lura, mój Rejencie!\\r\\n\\r\\n\\r\\nREJENT\\r\\n\\r\\n/ na stronie /\\r\\n\\r\\nCierpliwości wiele trzeba;\\r\\nNiech się dzieje wola nieba.\\r\\n\\r\\n\\r\\nPAPKIN\\r\\n\\r\\nZwiedź piwnice wszystkie moje,\\r\\nGdzie z pół świata masz napoje,\\r\\nGdzie sto beczek stoi rzędem!\\r\\nJeśli znajdziesz co takiego,\\r\\nDam ci, bratku, konia z rzędem.\\r\\n\\r\\n\\r\\nREJENT\\r\\n\\r\\n/ z ukłonem /\\r\\n\\r\\nPozwól spytać, panie drogi,\\r\\nGdyż nie znana mi przyczyna,\\r\\nCo w nikczemne moje progi\\r\\nMarsowego wiedzie syna?\\r\\n\\r\\n\\r\\nPAPKIN\\r\\n\\r\\n/ rozpierając się na krześle przy stoliku /\\r\\n\\r\\nCo? Chcesz wiedzieć?\\r\\n\\r\\n\\r\\nREJENT\\r\\n\\r\\n                        Proszę o to.\\r\\n\\r\\n\\r\\nPAPKIN\\r\\n\\r\\nWięc staję tu, wiedz, niecnoto,\\r\\nZ strony jaśnie wielmożnego\\r\\nCześnika Raptusiewicza,\\r\\nCo go ranka dzisiejszego\\r\\nTwych służalców sprośna dzicza,\\r\\nGodna jednak pryncypała,\\r\\nW jego zamku napaść śmiała.\\r\\n\\r\\n\\r\\nREJENT\\r\\n\\r\\nMówże, waszmość, trochę ciszéj,\\r\\nJego sługa dobrze słyszy.\\r\\n\\r\\n\\r\\nPAPKIN\\r\\n\\r\\nMówię zawsze podług woli.\\r\\n\\r\\n\\r\\nREJENT\\r\\n\\r\\nAleż bo mnie głowa boli.\\r\\n\\r\\n\\r\\nPAPKIN\\r\\n\\r\\n/ jeszcze głośniej /\\r\\n\\r\\nŻe tam komu w uszach strzyka\\r\\nAlbo że tam czyj łeb chory,\\r\\nPrzez to nigdy w pieśń słowika\\r\\nNie odmienią głos stentory.\\r\\n\\r\\n\\r\\nREJENT\\r\\n\\r\\n/ słodko /\\r\\n\\r\\nAleż bo ja mam i ludzi.\\r\\nKażę oknem cię wyrzucić.\\r\\n\\r\\n/ Papkin w miarę słów Rejenta wstaje z wolna, zdejmując kapelusz. /\\r\\n\\r\\nA tam dobry kawał z góry.\\r\\n\\r\\n\\r\\nPAPKIN\\r\\n\\r\\nO, nie trzeba.\\r\\n\\r\\n\\r\\nREJENT\\r\\n\\r\\n                        Jest tam który!\\r\\nHola!\\r\\n\\r\\n\\r\\nPAPKIN\\r\\n\\r\\n                        Niech się pan nie trudzi.\\r\\n\\r\\n\\r\\nREJENT\\r\\n\\r\\nPan jak piórko stąd wyjedzie.\\r\\n\\r\\n/ do służących /\\r\\n\\r\\nCzekać w czterech tam za drzwiami!\\r\\n\\r\\n\\r\\nPAPKIN\\r\\n\\r\\nAle na cóż to, sąsiedzie,\\r\\nTej parady między nami?\\r\\n\\r\\n\\r\\nREJENT\\r\\n\\r\\nTeraz słucham waszmość pana.\\r\\n\\r\\n/ sadzając go prawie gwałtem /\\r\\n\\r\\nBardzo proszę — bardzo proszę —\\r\\n\\r\\n/ siada blisko i naprzeciwko /\\r\\n\\r\\nJakaż czynność jest mu dana?\\r\\n\\r\\n/ nie spuszcza z oka Papkina /\\r\\n\\r\\n\\r\\nPAPKIN\\r\\n\\r\\nJesteś trochę nadto żywy:\\r\\nNie wiedziałem, Bóg mi świadkiem,\\r\\nŻe tak bardzo masz słuch tkliwy —\\r\\nPrzestrzeż, proszę, gdy przypadkiem —\\r\\nJakieś słówko głośniej powiem.\\r\\n\\r\\n\\r\\nREJENT\\r\\n\\r\\nCzy się prędko rzeczy dowiem?\\r\\n\\r\\n\\r\\nPAPKIN\\r\\n\\r\\n/ bardzo cicho /\\r\\n\\r\\nZaraz — Cześnik bardzo prosi…\\r\\n\\r\\n\\r\\nREJENT\\r\\n\\r\\nHę!\\r\\n\\r\\n\\r\\nPAPKIN\\r\\n\\r\\n                        Czy głośniej?\\r\\n\\r\\n/ na znak potakujący Rejenta mówi dalej /\\r\\n\\r\\n                        Cześnik prosi…\\r\\nTo jest… raczej Cześnik wnosi,\\r\\nŻe, by skończyć w jednej chwili\\r\\nKontrowersją, co… zrobili…\\r\\n\\r\\n/ nie mogąc uniknąć wzroku Rejenta, miesza się coraz więcej /\\r\\n\\r\\nDobrze mówię… co zrobili…\\r\\nKontrowersją… jak rzecz znana…\\r\\nŻe tak… to jest… że… sprzy… sprzyja…\\r\\n\\r\\n/ odwracając się, na stronie /\\r\\n\\r\\nA to jakiś wzrok szatana,\\r\\nCały język w trąbkę zwija.\\r\\n\\r\\n\\r\\nREJENT\\r\\n\\r\\nJa nie jestem pojąć w stanie,\\r\\nWaszmość prawisz zbyt zawiło.\\r\\n\\r\\n\\r\\nPAPKIN\\r\\n\\r\\n/ wstając /\\r\\n\\r\\nBo to… bo te… wybacz, panie,\\r\\nWino trochę mocne było.\\r\\nA nie jestem zbyt wymowny…\\r\\n\\r\\n/ ciszej /\\r\\n\\r\\nCzy tych czterech jeszcze stoi?\\r\\n\\r\\n\\r\\nREJENT\\r\\n\\r\\nJednym słowem — mój szanowny,\\r\\nDobry sąsiad czego żąda?\\r\\n\\r\\n\\r\\nPAPKIN\\r\\n\\r\\nLecz się poseł trochę —\\r\\n\\r\\n\\r\\nREJENT\\r\\n\\r\\n/ kończąc /\\r\\n\\r\\n                        …Boi.\\r\\nBądź, serdeńko, bez obawy.\\r\\n\\r\\n\\r\\nPAPKIN\\r\\n\\r\\nWięc Cześnika prośba niesie,\\r\\nAbyś waszmość circa quartam\\r\\nU trzech kopców w Czarnym Lesie\\r\\nStanął z szablą do rozprawy.\\r\\n\\r\\n\\r\\nREJENT\\r\\n\\r\\n/ ironicznie /\\r\\n\\r\\nStary Cześnik jeszcze żwawy!\\r\\n\\r\\n\\r\\nPAPKIN\\r\\n\\r\\n/ ośmielając się /\\r\\n\\r\\nBa! To wszyscy wiedzą przecie,\\r\\nŻe niemylne jego ciosy —\\r\\nWszakże w całym już powiecie\\r\\nPokarbował szlachcie nosy,\\r\\nTylko jeszcze…\\r\\n\\r\\n\\r\\nREJENT\\r\\n\\r\\n                        Ciszej, proszę.\\r\\n\\r\\n\\r\\nPAPKIN\\r\\n\\r\\n/ oglądając się na drzwi /\\r\\n\\r\\nPrawda, ciszej. — Cicho zatem\\r\\nJego grzeczną prośbę wnoszę\\r\\nI dołączam moją własną\\r\\nO odpowiedź krótką, jasną.\\r\\n\\r\\n\\r\\nREJENT\\r\\n\\r\\nTę listownie mu udzielę,\\r\\nAle jakże się to zgadza:\\r\\nWszak ci jutro ma wesele.\\r\\n\\r\\n\\r\\nPAPKIN\\r\\n\\r\\n/ śmielej /\\r\\n\\r\\nTamto temu nie przeszkadza:\\r\\nRano pierścień — w pół dnia szabla —\\r\\nWieczór kielich — w nocy…\\r\\n\\r\\n\\r\\nREJENT\\r\\n\\r\\n/ słodko /\\r\\n\\r\\n                        Cicho.\\r\\n\\r\\n\\r\\nPAPKIN\\r\\n\\r\\nPrawda, cicho.\\r\\n\\r\\n/ na stronie /\\r\\n\\r\\n                        Sprawa diabla,\\r\\nAni mrumru. — Czy mnie licho\\r\\nTu przyniosło w takie szpony!\\r\\n\\r\\n\\r\\nREJENT\\r\\n\\r\\n/ ironicznie /\\r\\n\\r\\nWielkiż afekt przyszłej żony?\\r\\n\\r\\n\\r\\nPAPKIN\\r\\n\\r\\nFiu! fiu! fiu! — Taż z miłości\\r\\nTrzykroć na dzień wpada w mdłości —\\r\\nCześnik, także rozogniony,\\r\\nJak gromnica ku niej pała —\\r\\nBędzie para doskonała.\\r\\nA że wierna w każdej sprawie,\\r\\nRęce, nogi w zakład stawię.\\r\\n\\r\\n\\r\\n\\r\\nSCENA PIĄTA\\r\\n\\r\\n/ Rejent, Papkin, Podstolina /\\r\\n\\r\\n\\r\\nPODSTOLINA\\r\\n\\r\\nOtóż jestem na wezwanie\\r\\nW twoim domu, mój Rejencie,\\r\\nCo dowodem niech się stanie,\\r\\nŻem zmieniła przedsięwzięcie.\\r\\nNie straciłam na namyśle\\r\\nNiepotrzebnym czasu wiele —\\r\\nBo ja rzadko kiedy myślę,\\r\\nAlem za to chyża w dziele —\\r\\nI nie mówiąc Cześnikowi:\\r\\nMój staruszku, bądźcie zdrowi,\\r\\nMilsze od was są sąsiady —\\r\\nPodpisuję twe układy\\r\\nI w minucie tutaj staję. —\\r\\n\\r\\n/ oddając papier złożony /\\r\\n\\r\\nWaszmość panu jeden daję,\\r\\nDrugi odpis u mnie będzie.\\r\\nGdy więc pewność w każdym względzie\\r\\nI wzajemnie dane słowa,\\r\\nWitam ciebie jak synowa.\\r\\n\\r\\n\\r\\nREJENT\\r\\n\\r\\nWielki splendor na mnie spływa,\\r\\nMoja pani miłościwa,\\r\\nI fortuna w złotej nawie\\r\\nŻagiel dla mnie swój rozpięła,\\r\\nGdyś chętliwie i łaskawie\\r\\nW twoje skarbne serce wzięła\\r\\nNajkorniejsze prośby moje.\\r\\nTak jest, pani miłościwa,\\r\\nWielki splendor na mnie spływa;\\r\\nA na szczepu mego trzaski\\r\\nJeszcze większy spłynąć może,\\r\\nBo chcesz z arcywielkiej łaski\\r\\nMego syna dzielić łoże.\\r\\nNiechże mi tu wolno będzie\\r\\nNa tej lichej, własnej grzędzie,\\r\\nPolecając waszmość pani\\r\\nTrwałej przychylności zdroje\\r\\nI powolne służby moje,\\r\\nDo maluczkich upaść nóżek,\\r\\nJako sługa i podnóżek.\\r\\n\\r\\n/ całuje ją w rękę /\\r\\n\\r\\n\\r\\nPAPKIN\\r\\n\\r\\n/ na stronie /\\r\\n\\r\\nCo ja słyszę! Co, u kata!\\r\\nZdmuchnął żonę Cześnikowi\\r\\nI z nią syna swego swata!\\r\\nWszak ci Cześnik, gdy się dowie,\\r\\nJak szczupaka go rozpłata.\\r\\n\\r\\n\\r\\nPODSTOLINA\\r\\n\\r\\nNie myśl jednak, mój Rejencie,\\r\\nŻe to z gustu do odmiany\\r\\nWzięłam inne przedsięwzięcie;\\r\\nSyn twój, Wacław, był mi znany,\\r\\nBardzo znany — jednym słowem,\\r\\nNa cóż mam się kryć w tej mierze:\\r\\nBył kochany — kochał szczerze.\\r\\n\\r\\n\\r\\nPAPKIN\\r\\n\\r\\n/ klaskając w palce /\\r\\n\\r\\nTędy droga!\\r\\n\\r\\n\\r\\nPODSTOLINA\\r\\n\\r\\n                        Cóż to znaczy?\\r\\nPapkin tu?\\r\\n\\r\\n\\r\\nPAPKIN\\r\\n\\r\\n                        Tak, Papkin czeka,\\r\\nAż go Anna zoczyć raczy.\\r\\n\\r\\n\\r\\nPODSTOLINA\\r\\n\\r\\n/ do Rejenta /\\r\\n\\r\\nWaszmość cierpisz tego człeka?\\r\\n\\r\\n/ do Papkina /\\r\\n\\r\\nPrecz mi z oczu!\\r\\n\\r\\n\\r\\nPAPKIN\\r\\n\\r\\n/ z pośpiechem /\\r\\n\\r\\n                        Idę.\\r\\n\\r\\n\\r\\nREJENT\\r\\n\\r\\n                        Czekaj,\\r\\nWasze!\\r\\n\\r\\n\\r\\nPAPKIN\\r\\n\\r\\n                        Czekam.\\r\\n\\r\\n\\r\\nREJENT\\r\\n\\r\\n                        Odpis przecie.\\r\\n\\r\\n\\r\\nPODSTOLINA\\r\\n\\r\\nOn to zdradną swą wymową\\r\\nMnie, zbyt słabej, mnie, kobiecie,\\r\\nOpłakane wyrwał słowo.\\r\\n\\r\\n\\r\\nPAPKIN\\r\\n\\r\\nJa?\\r\\n\\r\\n\\r\\nPODSTOLINA\\r\\n\\r\\n                        I gdyby nie ta zmiana,\\r\\nSzłabym biedna w moc tyrana.\\r\\n\\r\\n\\r\\nPAPKIN\\r\\n\\r\\n/ do siebie /\\r\\n\\r\\nDzień feralny!\\r\\n\\r\\n\\r\\nREJENT\\r\\n\\r\\n/ do Podstoliny /\\r\\n\\r\\n                        Wola nieba,\\r\\nZ nią się zawsze zgadzać trzeba.\\r\\nAle teraz moje zdanie,\\r\\nŻe gdy Cześnik nie wie jeszcze\\r\\nO nam chlubnie zaszłej zmianie,\\r\\nLubo w piśmie rzecz umieszczę,\\r\\nDobrze będzie, gdy z twej strony\\r\\nPapkin weźmie zapewnienie\\r\\nI powtórzy to, co w liście.\\r\\n\\r\\n\\r\\nPAPKIN\\r\\n\\r\\n/ na stronie /\\r\\n\\r\\nChce mnie zgubić, oczywiście!\\r\\n\\r\\n\\r\\nREJENT\\r\\n\\r\\nDaj mu, pani, twe zlecenie,\\r\\nA ja skreślę słówek parę.\\r\\n\\r\\n/ odchodzi /\\r\\n\\r\\n\\r\\n\\r\\nSCENA SZÓSTA\\r\\n\\r\\n/ Podstolina, Papkin /\\r\\n\\r\\n\\r\\nPAPKIN\\r\\n\\r\\n/ odprowadzając go oczyma /\\r\\n\\r\\nPodstolino! mam dać wiarę?\\r\\nCo to znaczy? gdzie sumienie?\\r\\n\\r\\n\\r\\nREJENT\\r\\n\\r\\n/ ukazując głowę w drzwiach /\\r\\n\\r\\nProszę ciszéj.\\r\\n\\r\\n\\r\\nPAPKIN\\r\\n\\r\\n                        Prawda, ciszéj.\\r\\n\\r\\n/ na stronie /\\r\\n\\r\\nI przez mury czart ten słyszy.\\r\\n\\r\\n/ cicho do Podstoliny /\\r\\n\\r\\nAch, co robisz, Podstolino?\\r\\nZ twej przyczyny wszyscy zginą —\\r\\nCzyliż Cześnik ci nie znany?\\r\\nOn nie zniesie tego sromu,\\r\\nOn pochodnią i żelazem\\r\\nŚmierć wyrzuci w wasze ściany,\\r\\nGruz zostawi z tego domu.\\r\\nBój się Boga, chodźmy razem\\r\\n\\r\\n/ oglądając się i odprowadzając coraz dalej na stronę /\\r\\n\\r\\nAch, ty nie wiesz, gdzieś przybyła…\\r\\nW jakiej strasznej jesteś toni…\\r\\nCicho!… Gdyby nie w tej dłoni\\r\\nArtemizy groźna siła,\\r\\nJuż by… sza!… Niech Bóg nas broni!…\\r\\nDalej we drzwi i na schody.\\r\\n\\r\\n\\r\\nPODSTOLINA\\r\\n\\r\\n/ wyrywając się /\\r\\n\\r\\nWolna droga.\\r\\n\\r\\n\\r\\nPAPKIN\\r\\n\\r\\n                        Niekoniecznie,\\r\\nCzterech stoi.\\r\\n\\r\\n\\r\\nPODSTOLINA\\r\\n\\r\\n                        Lecz weź wprzody\\r\\nPożegnanie dla Cześnika:\\r\\nKłaniaj mu się bardzo grzecznie,\\r\\nPowiedz oraz, jak mą duszę\\r\\nZbyt boleśnie żal przenika,\\r\\nŻe się tak z nim rozstać muszę —\\r\\nNiech porywczo mnie nie gani…\\r\\n\\r\\n\\r\\nPAPKIN\\r\\n\\r\\nBanialuki, moja pani,\\r\\nTych ode mnie nie usłyszy.\\r\\n\\r\\n\\r\\n\\r\\nSCENA SIÓDMA\\r\\n\\r\\n/ Podstolina, Papkin, Rejent /\\r\\n\\r\\n\\r\\nREJENT\\r\\n\\r\\nCiszéj z łaski.\\r\\n\\r\\n\\r\\nPAPKIN\\r\\n\\r\\n                        Prawda, ciszéj.\\r\\n\\r\\n\\r\\nREJENT\\r\\n\\r\\nOto jest list do sąsiada…\\r\\n\\r\\n\\r\\nPAPKIN\\r\\n\\r\\nAmbasada diable śliska!\\r\\n\\r\\n\\r\\nREJENT\\r\\n\\r\\nŻegnam.\\r\\n\\r\\n\\r\\nPAPKIN\\r\\n\\r\\n/ w ukłonach /\\r\\n\\r\\n                        Papkin nóżki ściska.\\r\\nZa przyjęcie dzięki składa.\\r\\n\\r\\n/ Ukłony i ceremonie aż do końca sceny. /\\r\\n\\r\\n\\r\\nREJENT\\r\\n\\r\\nNie ma za co.\\r\\n\\r\\n\\r\\nPAPKIN\\r\\n\\r\\n                        O, i owszem.\\r\\n\\r\\n\\r\\nREJENT\\r\\n\\r\\n/ odprowadzając go /\\r\\n\\r\\nSługa, sługa uniżony.\\r\\n\\r\\n\\r\\nPAPKIN\\r\\n\\r\\nProszę wrócić.\\r\\n\\r\\n\\r\\nREJENT\\r\\n\\r\\n                        Nie wypada.\\r\\n\\r\\n\\r\\nPAPKIN\\r\\n\\r\\nSuplikuję.\\r\\n\\r\\n\\r\\nREJENT\\r\\n\\r\\n                        Tylko z góry.\\r\\n\\r\\n\\r\\nPAPKIN\\r\\n\\r\\nNie pozwolę.\\r\\n\\r\\n/ Drzwi otwierają się i widać czterech pachołków. /\\r\\n\\r\\n\\r\\nREJENT\\r\\n\\r\\n                        Jest tam który!\\r\\n\\r\\n\\r\\nPAPKIN\\r\\n\\r\\nO, bez wszelkich ceremonii.\\r\\n\\r\\n\\r\\nREJENT\\r\\n\\r\\n/ do pachołków /\\r\\n\\r\\nPanu temu wskazać drogę.\\r\\n\\r\\n\\r\\nPAPKIN\\r\\n\\r\\nŚciskam nóżki — trafić mogę.\\r\\n\\r\\n\\r\\nREJENT\\r\\n\\r\\nWziąć pod ręce — nie bez laski —\\r\\nSchody ciemne — macać trzeba —\\r\\n\\r\\n\\r\\nPAPKIN\\r\\n\\r\\nŚciskam nóżki — zbytek łaski. —\\r\\n\\r\\n/ z ukłonem, jednym susem za drzwiami się znajduje, drzwi się zamykają, słychać łoskot, jak gdyby kto zleciał ze schodów. /\\r\\n\\r\\n/ Podstolina idzie ku Rejentowi. /\\r\\n\\r\\n\\r\\nREJENT\\r\\n\\r\\n/ wracając /\\r\\n\\r\\nNiech się dzieje wola nieba,\\r\\nZ nią się zawsze zgadzać trzeba!\\r\\n\\r\\n\\r\\n\\r\\n\\r\\nAKT CZWARTY\\r\\n\\r\\n/ Sala w domu Cześnika. Oprócz drzwi bocznych jedne większe w głębi, po prawej stronie od kaplicy, stoły po obu stronach, na stole po prawej stronie kałamarz i co trzeba do pisania, butelka i para kieliszków, w głębi przybijają girlandy. /\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Cześnik, Dyndalski /\\r\\n\\r\\n/ Przy podniesieniu kurtyny Dyndalski stoi przy siedzącym Cześniku, trzymając dwie karabele, trzecią Cześnik ogląda podczas pierwszych wierszy. W głębi Śmigalski i Perełka. /\\r\\n\\r\\n\\r\\nCZEŚNIK\\r\\n\\r\\n/ trzymając karabelę /\\r\\n\\r\\nNo, Śmigalski! Czas przyspiesza,\\r\\nDalej, dalej na deresza:\\r\\nInwitacją nieś piorunem\\r\\nI spełń gładko me rozkazy. —\\r\\nPowtórz wszystkim po trzy razy,\\r\\nŻe na jutro, ja, pan młody,\\r\\nNa weselne proszę gody.\\r\\nRozumiesz? No! Ruszaj z Bogiem. —\\r\\n\\r\\n/ Śmigalski odchodzi. Po krótkim milczeniu. /\\r\\n\\r\\nHej, Perełka! waść mi jutro\\r\\nNie zaglądaj do blaszanki,\\r\\nBobym waści przypiekł grzanki,\\r\\nJutro sztukę pokaż światu:\\r\\nNie żałować, mocium panie,\\r\\nCynamonu i muszkatu,\\r\\nI wszelkiego aromatu,\\r\\nAby było, jak należy.\\r\\nMasz do ryby szafran świeży\\r\\nI bakalii po dostatku —\\r\\nNiechże będzie dobrze, bratku.\\r\\n\\r\\n\\r\\nPEREŁKA\\r\\n\\r\\nJakaż cyfra, jaśnie panie,\\r\\nNa pośrodku stołu stanie?\\r\\n\\r\\n\\r\\nCZEŚNIK\\r\\n\\r\\nM.H. — M.H. — Maciej, Hanna.\\r\\nW górze serca, w dole Vivat,\\r\\nA z konceptem wszystko wszędzie.\\r\\n\\r\\n\\r\\nPEREŁKA\\r\\n\\r\\nJaśnie panie, dobrze będzie.\\r\\n\\r\\n/ na znak odchodzi /\\r\\n\\r\\n\\r\\nCZEŚNIK\\r\\n\\r\\n/ po krótkim milczeniu, oglądając karabelę /\\r\\n\\r\\nDługo Papkin coś nie wraca.\\r\\nRejent siedzi jak lis w jamie,\\r\\nSkąd wykurzyć — ciężka praca;\\r\\nLecz wyciągnie moje ramię,\\r\\nJeśli jakie, mocium panie,\\r\\nKorowody robić zechce.\\r\\n\\r\\n\\r\\nDYNDALSKI\\r\\n\\r\\nBa! — bo kto bądź nieuroku\\r\\nZ jaśnie panem w szranki stanie,\\r\\nTego wcześnie coś w nos łechce.\\r\\n\\r\\n\\r\\nCZEŚNIK\\r\\n\\r\\n/ oddając jedną, a biorąc drugą karabelę /\\r\\n\\r\\nA łechtliwej diable skóry\\r\\nCi z palestry ichmościowie;\\r\\nNie dotrzyma żaden kroku,\\r\\nChociaż wyjdzie czasem który.\\r\\n\\r\\n\\r\\nDYNDALSKI\\r\\n\\r\\nBa!\\r\\n\\r\\n\\r\\nCZEŚNIK\\r\\n\\r\\n/ dobywając szabli /\\r\\n\\r\\n                        He, he, he, Pani Barska!\\r\\nPod Słonimem, Podhajcami,\\r\\nBerdyczowem, Łomazami\\r\\nDobrze mi się wysłużyła.\\r\\nInna też to sprawa była!\\r\\nMłódź, acz dzielna, w boju dziarska,\\r\\nPrym dawała starszym w radzie,\\r\\nTak jak w poczet Bóg nas kładzie.\\r\\nAle teraz to się staje,\\r\\nŻe od kury mędrsze jaje.\\r\\n\\r\\n/ po krótkim milczeniu /\\r\\n\\r\\nTęga głownia, mocium panie —\\r\\nLecz demeszkę przecie wolę.\\r\\n\\r\\n/ odmieniwszy szabli /\\r\\n\\r\\nEj, to śmiga! — jakby wrosła —\\r\\nNiejednego ona posła\\r\\nWykrzesała z kandydata;\\r\\nNiejednemu pro memoria\\r\\nGdzieś przy uchu napisała:\\r\\n\\r\\n/ machając /\\r\\n\\r\\n«Jak się wznosi, ledwie błyśnie —\\r\\nOddaj się Bogu, jak świśnie!»\\r\\n\\r\\n\\r\\n\\r\\nSCENA DRUGA\\r\\n\\r\\n/ Cześnik, Papkin /\\r\\n\\r\\n/ Dyndalski pomógłszy przypasać karabelę Cześnikowi, odchodzi w drzwi lewe. /\\r\\n\\r\\n\\r\\nCZEŚNIK\\r\\n\\r\\nJesteś przecie…\\r\\n\\r\\n\\r\\nPAPKIN\\r\\n\\r\\n/ kapelusz na bakier, ale włosy i suknie trochę w nieładzie /\\r\\n\\r\\n                        Z suchym gardłem —\\r\\nPozwól kapkę. To mi sprawa!\\r\\n\\r\\n/ nalewa sobie i pije /\\r\\n\\r\\nToż mu pieprzu w nos natarłem,\\r\\nAż mu urósł na trzy piędzie!\\r\\n\\r\\n\\r\\nCZEŚNIK\\r\\n\\r\\nToż to teraz pływać będzie!\\r\\n\\r\\n\\r\\nPAPKIN\\r\\n\\r\\nLecz ten Rejent sztuczka żwawa,\\r\\nI szatańska przy tym postać;\\r\\nOmal, omal żem nie musiał\\r\\nArtemizy z pochew dostać.\\r\\nLecz się bałem, mówiąc szczerze,\\r\\nBo jak zwącha moje ramię,\\r\\nCzart ją chyba zdzierży w mierze.\\r\\n\\r\\n\\r\\nCZEŚNIK\\r\\n\\r\\nJak ten nequam ostro kłamie!\\r\\nLecz cóż Rejent? będęż wiedzieć? —\\r\\n\\r\\n\\r\\nPAPKIN\\r\\n\\r\\nPrzyjął grzecznie — prosił siedzieć —\\r\\nDodał wina, zieleniaka —\\r\\n\\r\\n\\r\\nCZEŚNIK\\r\\n\\r\\n/ jakby do siebie /\\r\\n\\r\\nOtruł pewnie…\\r\\n\\r\\n\\r\\nPAPKIN\\r\\n\\r\\n                        Jak to? co to?\\r\\n\\r\\n\\r\\nCZEŚNIK\\r\\n\\r\\nNie, nie…\\r\\n\\r\\n\\r\\nPAPKIN\\r\\n\\r\\n                        Ale…\\r\\n\\r\\n\\r\\nCZEŚNIK\\r\\n\\r\\n                        I cóż dalej?\\r\\n\\r\\n\\r\\nPAPKIN\\r\\n\\r\\nOtruł, mówisz?\\r\\n\\r\\n\\r\\nCZEŚNIK\\r\\n\\r\\n                        Z tą niecnotą\\r\\nNie ma żartu, mocium panie.\\r\\n\\r\\n\\r\\nPAPKIN\\r\\n\\r\\nMnie bez tego… coś tu pali.\\r\\n\\r\\n\\r\\nCZEŚNIK\\r\\n\\r\\nJakże przyjął me wyzwanie?\\r\\nCóż?\\r\\n\\r\\n/ Milczenie. /\\r\\n\\r\\n                        A tam co? głuchoniemy?\\r\\n\\r\\n/ Papkin osłupiały, nie patrząc się, oddaje list. /\\r\\n\\r\\nAha! z listu się dowiemy.\\r\\n\\r\\n/ czyta /\\r\\n\\r\\nCo, co, co, co!\\r\\n\\r\\n/ prędko /\\r\\n\\r\\n                        co, co, co, co!\\r\\n\\r\\n/ postępując w największej złości ku Papkinowi, za każdym krokiem krzyczy „co!”, jakby nie mógł słów znaleźć /\\r\\n\\r\\n/ Papkin cofa się aż za stolik, po lewej stronie stojący. /\\r\\n\\r\\nCo, co, co, co!\\r\\n\\r\\n\\r\\nPAPKIN\\r\\n\\r\\n                        To, to, to, to!\\r\\n\\r\\n\\r\\nCZEŚNIK\\r\\n\\r\\nPodstolina…\\r\\n\\r\\n\\r\\nPAPKIN\\r\\n\\r\\n/ płaczliwie sens kończąc /\\r\\n\\r\\n                        Nam skrewiła.\\r\\n\\r\\n\\r\\nCZEŚNIK\\r\\n\\r\\nDo Rejenta…\\r\\n\\r\\n\\r\\nPAPKIN\\r\\n\\r\\n/ jak wyżej /\\r\\n\\r\\n                        …zabłądziła.\\r\\n\\r\\n\\r\\nCZEŚNIK\\r\\n\\r\\nDo Rejenta… do Rejenta?\\r\\nI chce… chce pójść…\\r\\n\\r\\n\\r\\nPAPKIN\\r\\n\\r\\n/ truchlejąc /\\r\\n\\r\\n                        …za Wacława.\\r\\n\\r\\n\\r\\nCZEŚNIK\\r\\n\\r\\nI tyś milczał, ćmo przeklęta!…\\r\\nAle krótka będzie sprawa…\\r\\nO płci zdradna! czci niewarta!\\r\\nObyś była jak ta karta\\r\\nW moim ręku teraz cała.\\r\\n\\r\\n/ mnąc list /\\r\\n\\r\\nTak, tu…\\r\\n\\r\\n\\r\\nPAPKIN\\r\\n\\r\\n/ wpadając w mowę, na stronie /\\r\\n\\r\\n                        Z pyszna by się miała!\\r\\n\\r\\n\\r\\nCZEŚNIK\\r\\n\\r\\nUtarłbym cię w proch z kretesem —\\r\\nAle czasu nie chcę tracić.\\r\\nDo weselnej sarabandy\\r\\nMuszę skrzypka im zapłacić —\\r\\nNiech im zagra, a od ucha!\\r\\nAż się Rejent w kółko zwinie!\\r\\nPozna szlachcic po festynie,\\r\\nJak się panu w kaszę dmucha!\\r\\nHola, ciury! Hej, dworzanie!\\r\\nDalej za mną, mocium panie!\\r\\n\\r\\n/ wychodzi środkowymi drzwiami /\\r\\n\\r\\n\\r\\n\\r\\nSCENA TRZECIA\\r\\n\\r\\n/ Papkin, później Dyndalski. /\\r\\n\\r\\n\\r\\nPAPKIN\\r\\n\\r\\n/ po długim milczeniu krzywi się, potem macając się po brzuchu /\\r\\n\\r\\nTu coś boli. — Oj! aj! piecze —\\r\\nAch, to wino! takie męty!\\r\\nO zbrodniarzu! O przeklęty!\\r\\nTaką piękną niszczysz różę!\\r\\n\\r\\n/ Dyndalski wychodzi z drzwi lewych. /\\r\\n\\r\\nAch, Dyndalsiu, cny człowiecze!\\r\\nAch, powiedzcie, czy być może?\\r\\n\\r\\n\\r\\nDYNDALSKI\\r\\n\\r\\nCo, czy może?\\r\\n\\r\\n\\r\\nPAPKIN\\r\\n\\r\\n                        Że ta żmija,\\r\\nTen w Rejenta czart wcielony,\\r\\nDziś trucizną mnie zabija?\\r\\n\\r\\n\\r\\nDYNDALSKI\\r\\n\\r\\nEj, gdzie znowu!\\r\\n\\r\\n\\r\\nPAPKIN\\r\\n\\r\\n                        Nie wierzycie?\\r\\n\\r\\n\\r\\nDYNDALSKI\\r\\n\\r\\nKto by się tam i łakomił\\r\\nNa waszmości nędzne życie!\\r\\n\\r\\n\\r\\nPAPKIN\\r\\n\\r\\nNic nie będzie zatem złego?\\r\\n\\r\\n\\r\\nDYNDALSKI\\r\\n\\r\\nEj, nie.\\r\\n\\r\\n\\r\\nPAPKIN\\r\\n\\r\\n                        Cześnik mówił przecie…\\r\\n\\r\\n\\r\\nDYNDALSKI\\r\\n\\r\\nHa, to znowu co innego.\\r\\nJaśnie panu wszystko w świecie\\r\\nTak jest znane, jakby komu,\\r\\nMój paniczu, w własnym domu.\\r\\nOtruł! — proszę! — co za psota!\\r\\n\\r\\n\\r\\nPAPKIN\\r\\n\\r\\nJakaż wasza teraz rada?\\r\\nRobić, począć co wypada?\\r\\n\\r\\n\\r\\nDYNDALSKI\\r\\n\\r\\nHa!\\r\\n\\r\\n/ zażywa /\\r\\n\\r\\n                        Po księdza posłać trzeba —\\r\\n\\r\\n/ wychodząc w drzwi środkowe /\\r\\n\\r\\nProszę, proszę, to niecnota!\\r\\n\\r\\n\\r\\n\\r\\nSCENA CZWARTA\\r\\n\\r\\n\\r\\nPAPKIN\\r\\n\\r\\n/ rzucając się na krzesło /\\r\\n\\r\\nUmrzeć, umrzeć! Wielkie nieba!\\r\\n\\r\\n/ po krótkim milczeniu /\\r\\n\\r\\nLecz gdzież była moja głowa!\\r\\nJam go beształ, mieszał z błotem,\\r\\nOn traktament miał dać potem;\\r\\nI ten pośpiech jego wielki,\\r\\nZ jakim wziął się do butelki,\\r\\nZ jakim nalał lampkę całą.\\r\\nJeszcze że mi było mało! —\\r\\nTak, połknąłem, mam truciznę,\\r\\nJuż się z tego nie wyśliznę,\\r\\nWięc testament mój ułożę —\\r\\n\\r\\n/ z płaczem nieprzesadzonym /\\r\\n\\r\\nPotem kupię wieczne łoże,\\r\\nPotem pogrzeb swój zapłacę —\\r\\nPotem — Requiescat in pace.\\r\\n\\r\\n/ Papkin, ocierając często z łez oczy, pisze czas jakiś. /\\r\\n\\r\\n\\r\\n\\r\\nSCENA PIĄTA\\r\\n\\r\\n/ Papkin, Cześnik, Dyndalski /\\r\\n\\r\\n\\r\\nCZEŚNIK\\r\\n\\r\\nHola, hola, nie tak zrobię —\\r\\nWszystko to są z mydła bańki —\\r\\nLepszą zemstę przysposobię,\\r\\nAle trzeba zażyć z mańki.\\r\\nBylem syna dostał w siatkę,\\r\\nMam dla niego dobrą klatkę;\\r\\nA tatulem się nie straszę,\\r\\nPotem o tem…\\r\\n\\r\\n/ do Papkina /\\r\\n\\r\\n                        Puszczaj wasze.\\r\\n\\r\\n\\r\\nPAPKIN\\r\\n\\r\\n/ nie oglądając się /\\r\\n\\r\\nJa testament teraz piszę.\\r\\n\\r\\n\\r\\nCZEŚNIK\\r\\n\\r\\nNiechże o tym już nie słyszę,\\r\\nBo do czubków odwieźć każę.\\r\\n\\r\\n\\r\\nPAPKIN\\r\\n\\r\\n/ wstając /\\r\\n\\r\\nCzy tak? —\\r\\n\\r\\n/ do siebie /\\r\\n\\r\\n                        Zaraz legat zmażę.\\r\\n\\r\\n/ Papkin przenosi się do stolika, po lewej stronie będącego. /\\r\\n\\r\\n\\r\\nCZEŚNIK\\r\\n\\r\\n/ do Dyndalskiego /\\r\\n\\r\\nSiadaj waść tu — zmaczaj pióro,\\r\\nBędziesz pisał po mym słowie.\\r\\n\\r\\n\\r\\nDYNDALSKI\\r\\n\\r\\nStawiam tytle niezbyt skoro.\\r\\n\\r\\n\\r\\nCZEŚNIK\\r\\n\\r\\nWłaśnie babskiej trzeba ręki.\\r\\nŻycie w zakład, gaszka złowię —\\r\\nDobrze będzie.\\r\\n\\r\\n\\r\\nDYNDALSKI\\r\\n\\r\\n/ usiadłszy bokiem do widzów naprzeciwko Cześnika i wkładając okulary /\\r\\n\\r\\n                        Bogu dzięki!\\r\\n\\r\\n\\r\\nCZEŚNIK\\r\\n\\r\\nTeraz trzeba pisać właśnie\\r\\nJakby Klara do Wacława.\\r\\n\\r\\n\\r\\nDYNDALSKI\\r\\n\\r\\nO! o!\\r\\n\\r\\n\\r\\nCZEŚNIK\\r\\n\\r\\n                        No, cóż: o, o — ?\\r\\n\\r\\n\\r\\nDYNDALSKI\\r\\n\\r\\n/ podnosząc się /\\r\\n\\r\\n                        Jaśnie\\r\\nPanie, wszak to despekt dla niej.\\r\\n\\r\\n\\r\\nCZEŚNIK\\r\\n\\r\\nCo się waszeć o to pyta!\\r\\nMaczaj pióro — pisz i kwita.\\r\\n\\r\\n/ Dyndalski siada wyprostowany na brzeżku krzesła i macza pióro, Papkin w ciągu tej sceny pisze, czasem wstaje, przechodzi się w głębi, macza pióro u stolika, przy którym Cześnik siedzi, znowu siada, ciągle płacząc, wszakże bez przesady. /\\r\\n\\r\\n\\r\\nCZEŚNIK\\r\\n\\r\\n/ po krótkim myśleniu /\\r\\n\\r\\nTylko że to, mocium panie,\\r\\nAby udać, trzeba sztuki.\\r\\nOwe brednie, banialuki,\\r\\nTo miłosne świegotanie…\\r\\n\\r\\n/ myśli /\\r\\n\\r\\nJak tu zacząć, mocium panie?\\r\\n\\r\\n\\r\\nDYNDALSKI\\r\\n\\r\\n/ podnosząc się /\\r\\n\\r\\nCnym afektem ulubiony…\\r\\n\\r\\n\\r\\nCZEŚNIK\\r\\n\\r\\nO… o… o… o!… Jak od żony —\\r\\nA tu trzeba pół, ćwierć słowa,\\r\\nNi tak, ni siak — niby owa:\\r\\n«I chciałabym, i boję się».\\r\\nO! — już wiesz — no! — na tym sztuka…\\r\\nLecz nie waści w tym nauka.\\r\\nPisz waść:\\r\\n\\r\\n/ nuci /\\r\\n\\r\\n                        Zaraz.\\r\\n\\r\\n/ nuci dyktując /\\r\\n\\r\\n                        Bardzo proszę.\\r\\n\\r\\n/ pokazując palcem na pismo /\\r\\n\\r\\nCo to jest?\\r\\n\\r\\n\\r\\nDYNDALSKI\\r\\n\\r\\n/ podnosząc się, jak to za każdą razą, kiedy mówi do Cześnika /\\r\\n\\r\\n                        «B».\\r\\n\\r\\n\\r\\nCZEŚNIK\\r\\n\\r\\n                        To?\\r\\n\\r\\n\\r\\nDYNDALSKI\\r\\n\\r\\n                        «B» duże —\\r\\nA capite, jaśnie panie.\\r\\n\\r\\n\\r\\nCZEŚNIK\\r\\n\\r\\n/ przez stół patrząc /\\r\\n\\r\\n«B»? — to kreska — gdzież dwa brzuszki?\\r\\n\\r\\n\\r\\nDYNDALSKI\\r\\n\\r\\nJeden w spodzie, drugi w górze.\\r\\n\\r\\n\\r\\nCZEŚNIK\\r\\n\\r\\n/ dostając okularów /\\r\\n\\r\\nCóż u czarta.\\r\\n\\r\\n/ bierze papier /\\r\\n\\r\\n                        Tać jest — duże —\\r\\n\\r\\n/ Tu Papkin nachyla się przez Cześnika, chcąc zmaczać pióro, ten go odtrąca mówiąc co niżej, potem prowadzi go oczyma aż na miejsce. /\\r\\n\\r\\nCzy go!…\\r\\n\\r\\n/ Papkin odtrącony odchodzi, przystępując z tyłu do stolika stąpa na nogę Dyndalskiemu. /\\r\\n\\r\\n\\r\\nDYNDALSKI\\r\\n\\r\\n                        Ta, bo!\\r\\n\\r\\n\\r\\nCZEŚNIK\\r\\n\\r\\n/ przypatrując się pismu /\\r\\n\\r\\n                        «B», «B» duże.\\r\\nKto pomyśli, może zgadnie.\\r\\nNo, no — pisz waść — a dokładnie.\\r\\n\\r\\n/ dyktuje /\\r\\n\\r\\nBardzo proszę… mocium panie…\\r\\nMocium panie… me wezwanie…\\r\\nMocium panie, wziąć w sposobie,\\r\\nMocium panie… wziąć w sposobie,\\r\\nJako ufność ku osobie…\\r\\nMocium panie, waszmość pana;\\r\\nKtóra, lubo mało znana…\\r\\nKtóra, lubo mało znana…\\r\\n\\r\\n/ pokazując palcem /\\r\\n\\r\\nCóż to jest?\\r\\n\\r\\n\\r\\nDYNDALSKI\\r\\n\\r\\n/ podnosząc się /\\r\\n\\r\\n                        Żyd, jaśnie panie.\\r\\nLecz w literę go przerobię.\\r\\n\\r\\n\\r\\nCZEŚNIK\\r\\n\\r\\nJak mi jeszcze kropla skapie,\\r\\nTo cię trzepnę tak po łapie,\\r\\nAż proformę wspomnisz sobie. —\\r\\nCzytaj waść.\\r\\n\\r\\n/ Dyndalski obciera pot aż po karku. /\\r\\n\\r\\n                        No! jak tam było?\\r\\n\\r\\n\\r\\nDYNDALSKI\\r\\n\\r\\n/ czyta /\\r\\n\\r\\nBardzo proszę, mocium panie,\\r\\nMocium panie, me wezwanie,\\r\\nMocium panie, wziąć w sposobie,\\r\\nMocium…\\r\\n\\r\\n\\r\\nCZEŚNIK\\r\\n\\r\\n/ wyrywa i drze papier /\\r\\n\\r\\n                        Niech cię czarci chwycą\\r\\nZ taką pustą mózgownicą!\\r\\n«Mocium panie» — cymbał pisze!\\r\\n\\r\\n\\r\\nDYNDALSKI\\r\\n\\r\\nJaśnie pana własne słowo.\\r\\n\\r\\n\\r\\nCZEŚNIK\\r\\n\\r\\nMilcz, waść! — przepisz to de novo,\\r\\n«Mocium panie» opuść wszędzie.\\r\\n\\r\\n\\r\\nDYNDALSKI\\r\\n\\r\\n/ chcąc zbierać kawałki /\\r\\n\\r\\nZ tych kawałków trudno będzie.\\r\\n\\r\\n\\r\\nCZEŚNIK\\r\\n\\r\\nPisz de novo — pisz, powiadam —\\r\\nMózgu we łbie za trzy grosze!\\r\\nSiadaj! — siadaj, mówię.\\r\\n\\r\\n\\r\\nDYNDALSKI\\r\\n\\r\\n                        Siadam.\\r\\n\\r\\n\\r\\nCZEŚNIK\\r\\n\\r\\nI powtarzaj.\\r\\n\\r\\n/ dyktuje /\\r\\n\\r\\n                        Bardzo proszę,\\r\\nMoć…\\r\\n\\r\\n/ zatyka sobie usta /\\r\\n\\r\\n\\r\\nDYNDALSKI\\r\\n\\r\\n/ powtarzając napisane /\\r\\n\\r\\n                        Moć.\\r\\n\\r\\n\\r\\nCZEŚNIK\\r\\n\\r\\n/ zrywając się /\\r\\n\\r\\n                        Co, moć? cóż moć znaczy?\\r\\nZ tym hebesem nie pomoże;\\r\\nTrzeba zrobić to inaczej. —\\r\\nNawet lepiej będzie może,\\r\\nGdy wyprawię doń pacholę\\r\\nZ ustną prośbą. — Tak, tak wolę. —\\r\\nSłuchaj. — Idź mi… Ależ, ale!\\r\\nRejentowicz od nikogo\\r\\nNie jest u mnie znany wcale.\\r\\n\\r\\n\\r\\nPAPKIN\\r\\n\\r\\n/ obojętnie /\\r\\n\\r\\nWszyscy go tu poznać mogą,\\r\\nWszak był rano.\\r\\n\\r\\n\\r\\nCZEŚNIK\\r\\n\\r\\n                        Co? ów młody?\\r\\nKomisarzem co się mienił?\\r\\n\\r\\n\\r\\nPAPKIN\\r\\n\\r\\nNie inaczej.\\r\\n\\r\\n\\r\\nCZEŚNIK\\r\\n\\r\\n                        Na me szkody\\r\\nW me komnaty ćwik się wkrada,\\r\\nA ten milczy, nie powiada!\\r\\n\\r\\n\\r\\nPAPKIN\\r\\n\\r\\n/ obojętnie /\\r\\n\\r\\nAbym milczał, dał to złoto.\\r\\n\\r\\n\\r\\nCZEŚNIK\\r\\n\\r\\n/ biorąc się za głowę /\\r\\n\\r\\nO dla Boga! ty niecnoto!\\r\\n\\r\\n\\r\\nPAPKIN\\r\\n\\r\\nKto już na pół w grobie stoi,\\r\\nTwego gniewu się nie boi.\\r\\n\\r\\n/ rzucając sakiewkę na ziemię /\\r\\n\\r\\nCóż ten kruszec w takiej porze!\\r\\n\\r\\n\\r\\nCZEŚNIK\\r\\n\\r\\nMilcz mi, wasze!\\r\\n\\r\\n\\r\\nPAPKIN\\r\\n\\r\\n                        Któż go ceni!\\r\\nNa cóż mi się przydać może? —\\r\\n\\r\\n/ Kiedy Dyndalski chce podnieść sakiewkę, Papkin go uprzedza, kończąc mowę. /\\r\\n\\r\\nChyba tylko do kieszeni.\\r\\n\\r\\n\\r\\nCZEŚNIK\\r\\n\\r\\nCicho, cicho, bez hałasu.\\r\\nTeraz na to nie ma czasu —\\r\\nAle jakem szlachcic prawy,\\r\\nZdasz mi poczet z twojej sprawy.\\r\\n\\r\\n/ do Dyndalskiego /\\r\\n\\r\\nWasze idź mi — wypraw Rózię,\\r\\nNiech do Milczka wkraść się stara,\\r\\nNiech młodemu Wacławowi,\\r\\nPaniczowi — no wiesz? — powié,\\r\\nŻe go prosi panna Klara,\\r\\nBy nie mówiąc nic nikomu\\r\\nChciał na chwilę przyjść łaskawie —\\r\\nAby nie był wżdy w obawie,\\r\\nBo Cześnika nie ma w domu.\\r\\nNo, rozumiesz?\\r\\n\\r\\n\\r\\nDYNDALSKI\\r\\n\\r\\n                        Dokumentnie.\\r\\n\\r\\n\\r\\nCZEŚNIK\\r\\n\\r\\nSam tymczasem zwiń się skrzętnie:\\r\\nKilku ludzi u wyłomu\\r\\nPostaw w krzakach. — Jeno nogą\\r\\nGaszek będzie za granicą,\\r\\nŁapes capes — niech go chwycą;\\r\\nA pójść nie chce — związać mogą.\\r\\n\\r\\n\\r\\nDYNDALSKI\\r\\n\\r\\nAleż despekt, jaśnie panie,\\r\\nTak postąpić jakby z ciurą.\\r\\n\\r\\n\\r\\nCZEŚNIK\\r\\n\\r\\nWasze byłeś, jesteś rurą. —\\r\\nJak rozkażę, tak się stanie.\\r\\n\\r\\n/ chce odejść /\\r\\n\\r\\n\\r\\nPAPKIN\\r\\n\\r\\n/ zastępując drogę /\\r\\n\\r\\nCześniku.\\r\\n\\r\\n\\r\\nCZEŚNIK\\r\\n\\r\\n                        Cóż?\\r\\n\\r\\n\\r\\nPAPKIN\\r\\n\\r\\n/ podając pióro /\\r\\n\\r\\n                        Jako świadek.\\r\\n\\r\\n\\r\\nCZEŚNIK\\r\\n\\r\\nIdź do kata!\\r\\n\\r\\n/ odchodzi z Dyndalskim w drzwi środkowe /\\r\\n\\r\\n\\r\\nPAPKIN\\r\\n\\r\\n/ sam, powtarzając /\\r\\n\\r\\n«Idź do kata!»\\r\\nWdzięczność ludzi, wielkość świata —\\r\\nKażdy siebie ma na względzie\\r\\nA drugiego za narzędzie.\\r\\nPóki dobre — cacko, złoto;\\r\\nJak zepsute — ruszaj w błoto.\\r\\n\\r\\n\\r\\n\\r\\nSCENA SZÓSTA\\r\\n\\r\\n/ Papkin, Klara z drzwi prawych. /\\r\\n\\r\\n\\r\\nPAPKIN\\r\\n\\r\\nO mych myśli ty bogini!\\r\\nO ty jedna litościwa!\\r\\nPasmo życia jad przerywa,\\r\\nAle serce, jakby w skrzyni,\\r\\nMiłość k'tobie zawsze kryje.\\r\\n\\r\\n\\r\\nKLARA\\r\\n\\r\\nCóż się stało?\\r\\n\\r\\n\\r\\nPAPKIN\\r\\n\\r\\nJuż nie żyję. —\\r\\nByłbym przywiózł krokodyla,\\r\\nByłbym zyskał twoją rękę;\\r\\nLecz ostatnia przyszła chwila,\\r\\nDziś rycerską kończę mękę.\\r\\n\\r\\n\\r\\nKLARA\\r\\n\\r\\n/ na stronie /\\r\\n\\r\\nStracił zmysły do ostatka.\\r\\n\\r\\n\\r\\nPAPKIN\\r\\n\\r\\nTen testament wręczę tobie:\\r\\nRacz posłuchać, jakby matka,\\r\\nI zapłakać na mym grobie.\\r\\n\\r\\n/ czyta, łzy często ocierając /\\r\\n\\r\\n\\r\\nJa, Józef Papkin, syn mego ojca Jana Papkina…\\r\\n\\r\\n/ czule /\\r\\n\\r\\nJana, Jana — Jan mu było\\r\\n\\r\\n/ czyta /\\r\\n\\r\\n\\r\\nBędąc zupełnie zdrów na ciele i umyśle, ale nie mogąc wiedzieć, kiedy umrę…\\r\\n\\r\\nOczywiście.\\r\\n\\r\\n\\r\\nbo jestem otruty przez rejenta Milczka w lampce wina…\\r\\n\\r\\n                        W lampce wina\\r\\n\\r\\n\\r\\nrobię ten testament, czyli ostatnie rozporządzenie mojego ruchomego i nieruchomego majątku. Nieruchomym rozporządzać nie mogę, bo żadnego nie mam…\\r\\n\\r\\nNie mogę…\\r\\n\\r\\n\\r\\nRuchomości zaś rozdaję. — Tej, którąm zawsze kochał, czcił, szanował i ubóstwiał, Jaśnie Wielmożnej Klarze Raptusiewiczównie, starościance zakroczymskiej, daruję angielską gitarę i rzadką kolekcyję motyli, będącą teraz w zastawie. — Artemizę…\\r\\n\\r\\nCześnikowi dać ją chciałem,\\r\\nAle teraz przemazałem.\\r\\n\\r\\n\\r\\nArtemizę dostanie najdzielniejszy rycerz w Europie, pod warunkiem, aby pomnik postawił na mym grobie. — Z resztą ruchomości chcę być pochowany ociera łzy. — JW. Cześnika zaś i JW. Starościankę, jako egzekutorów testamentu, suplikuję, aby moje wszystkie długi, jakie się tylko pokażą, nie płacili, gdyż chcę przez to braciom moim różnego stanu i wyznania zostawić po sobie pamiątkę.\\r\\n\\r\\nJózef Papkin\\r\\n\\r\\nJózef Papkin incognito —\\r\\nNa tytuły miejsca nie ma —\\r\\nWeź więc — i co tu wyryto,\\r\\nNiech twa pamięć wiecznie trzyma.\\r\\n\\r\\n\\r\\n\\r\\nSCENA SIÓDMA\\r\\n\\r\\n/ Papkin, Klara, Wacław z drzwi lewych. /\\r\\n\\r\\n\\r\\nWACŁAW\\r\\n\\r\\nKlaro, Klaro, co się dzieje!\\r\\nLos nas ściga nazbyt srogo —\\r\\nWszystkie drogie nam nadzieje\\r\\nW jednej chwili przepaść mogą.\\r\\n\\r\\n\\r\\nKLARA\\r\\n\\r\\nMów ostrożnie.\\r\\n\\r\\n\\r\\nWACŁAW\\r\\n\\r\\n/ spojrzawszy na Papkina /\\r\\n\\r\\n                        Zapłacony. —\\r\\nPodstolina w naszym domu —\\r\\nBo plan ojca niewzruszony\\r\\nJą zaślubić mnie przymusza.\\r\\n\\r\\n\\r\\nKLARA\\r\\n\\r\\nPrzebóg!\\r\\n\\r\\n\\r\\nWACŁAW\\r\\n\\r\\n                        A ta podła dusza,\\r\\nBez litości i bez sromu,\\r\\nNie zważając me wyznania,\\r\\nJego woli ucho skłania.\\r\\n\\r\\n\\r\\nKLARA\\r\\n\\r\\nAch, Wacławie, nie mam władzy\\r\\nMówić, radzić w tej potrzebie,\\r\\nBo truchleję tu o ciebie. —\\r\\nAch, ty nie znasz mego stryja!\\r\\nW porywczości nie ma granic.\\r\\n\\r\\n\\r\\nWACŁAW\\r\\n\\r\\nNie lękaj się nadaremnie:\\r\\nKomisarza wszak zna we mnie.\\r\\n\\r\\n\\r\\nPAPKIN\\r\\n\\r\\n/ obojętnie /\\r\\n\\r\\nO, komisarz teraz za nic.\\r\\n\\r\\n\\r\\nWACŁAW\\r\\n\\r\\nWięc zdradziłeś?…\\r\\n\\r\\n\\r\\nPAPKIN\\r\\n\\r\\n                        Powiedziałem.\\r\\n\\r\\n\\r\\nWACŁAW\\r\\n\\r\\nA, niegodny!…\\r\\n\\r\\n\\r\\nKLARA\\r\\n\\r\\n/ wstrzymując go /\\r\\n\\r\\n                        O, mój drogi,\\r\\nNie powiększaj mojej trwogi.\\r\\n\\r\\n\\r\\nWACŁAW\\r\\n\\r\\nNiech przynajmniej go ukarzę.\\r\\n\\r\\n\\r\\nKLARA\\r\\n\\r\\nŚmierć zadajesz twojej Klarze.\\r\\n\\r\\n\\r\\nPAPKIN\\r\\n\\r\\nKto już w grobie jedną nogą,\\r\\nNa tym groźby nic nie mogą.\\r\\n\\r\\n\\r\\nWACŁAW\\r\\n\\r\\nCo on mówi?\\r\\n\\r\\n\\r\\nKLARA\\r\\n\\r\\n                        Próżna zwada —\\r\\nUchodź, uchodź, nie trać chwili.\\r\\n\\r\\n\\r\\nPAPKIN\\r\\n\\r\\nO, i moja taka rada,\\r\\nBo się właśnie Cześnik sili\\r\\nZwabić cię tu w swoje szpony —\\r\\nPoczt hajduków rozstawiony\\r\\nChwyci, zwiąże cię w potrzebie.\\r\\n\\r\\n\\r\\nKLARA\\r\\n\\r\\nJeszczeż mało to dla ciebie!\\r\\n\\r\\n\\r\\nWACŁAW\\r\\n\\r\\nLecz jak będzie?…\\r\\n\\r\\n\\r\\nKLARA\\r\\n\\r\\n/ w trwodze /\\r\\n\\r\\n                        Dziś napiszę.\\r\\n\\r\\n\\r\\nWACŁAW\\r\\n\\r\\nDziś wieczorem…\\r\\n\\r\\n\\r\\nKLARA\\r\\n\\r\\n                        Hałas słyszę…\\r\\n\\r\\n\\r\\nWACŁAW\\r\\n\\r\\nTo, com mówił…\\r\\n\\r\\n\\r\\nKLARA\\r\\n\\r\\n/ prosząc /\\r\\n\\r\\n                        Potem, potem.\\r\\n\\r\\n\\r\\nWACŁAW\\r\\n\\r\\n/ idąc ku drzwiom lewym /\\r\\n\\r\\nIdę teraz, lecz z powrotem…\\r\\n\\r\\n\\r\\n\\r\\nSCENA ÓSMA\\r\\n\\r\\n/ Klara, Papkin, Wacław, Cześnik, Dyndalski, hajduki z różnych stron. /\\r\\n\\r\\n\\r\\nCZEŚNIK\\r\\n\\r\\n/ zastępując w drzwiach lewych /\\r\\n\\r\\nHola, hola, mocium panie! —\\r\\nObjechałem jak bartnika.\\r\\n\\r\\n\\r\\nWACŁAW\\r\\n\\r\\nI cóż złego mi się stanie?\\r\\nWidzę dużo przeciwnika,\\r\\nLecz nie myślcie, że się boję. —\\r\\n\\r\\n/ do Cześnika /\\r\\n\\r\\nJeśliś zbójca — masz mię, stoję.\\r\\nAle jeśliś człowiek prawy,\\r\\nJaką taką daj szablinę —\\r\\nW Bogu wiara, że nie zginę.\\r\\n\\r\\n\\r\\nCZEŚNIK\\r\\n\\r\\nLubię, chłopcze, żeś mi żwawy —\\r\\nLecz nie o tym teraz mowa,\\r\\nDaj więc baczność na me słowa:\\r\\nRejent wykradł narzeczonę\\r\\nI chce tobie dać za żonę;\\r\\nMiałby tryumf w tym sposobie,\\r\\nLecz ja umiem radzić sobie —\\r\\nLub do turmy pójdziesz na dno,\\r\\nGdzie, że siedzisz, ciężko zgadną,\\r\\nAlbo — rękę oddasz Klarze. —\\r\\nA jeżeli Starościanka\\r\\nPójść nie zechce do ołtarza,\\r\\nJest tu druga jej bratanka,\\r\\nTej za ciebie pójść rozkażę. —\\r\\nTobie żonka jakby nimfa,\\r\\nPodstolinie grochowianka,\\r\\nRejentowi tęga fimfa,\\r\\nA mnie zemsta doskonała —\\r\\nTak się skończy sprawa cała.\\r\\n\\r\\n/ Milczenie. /\\r\\n\\r\\n\\r\\nWACŁAW\\r\\n\\r\\nAle…\\r\\n\\r\\n\\r\\nCZEŚNIK\\r\\n\\r\\n                        Tutaj nie ma ale.\\r\\n\\r\\n\\r\\nWACŁAW\\r\\n\\r\\nZaraz…\\r\\n\\r\\n\\r\\nCZEŚNIK\\r\\n\\r\\n                        Zaraz albo wcale!\\r\\n\\r\\n\\r\\nWACŁAW\\r\\n\\r\\n/ do Klary /\\r\\n\\r\\nMamyż wierzyć?\\r\\n\\r\\n\\r\\nKLARA\\r\\n\\r\\n                        Ha, to wierzmy. —\\r\\n\\r\\n/ do Cześnika /\\r\\n\\r\\nŚlub brać dziś?\\r\\n\\r\\n\\r\\nCZEŚNIK\\r\\n\\r\\n                        Dziś.\\r\\n\\r\\n/ Klara obraca się ku Wacławowi jakby o odpowiedź. /\\r\\n\\r\\n\\r\\nWACŁAW\\r\\n\\r\\n                        Ha, więc bierzmy.\\r\\n\\r\\n\\r\\nCZEŚNIK\\r\\n\\r\\nZatem rękę daj dziewicy —\\r\\nNie od tego, widzę, ona.\\r\\nPleban czeka już w kaplicy\\r\\nDalej żwawo.\\r\\n\\r\\n/ na stronie /\\r\\n\\r\\n                        Rejent skona.\\r\\n\\r\\n/ Odchodzą do kaplicy. /\\r\\n\\r\\n\\r\\nPAPKIN\\r\\n\\r\\n/ testament w ręku /\\r\\n\\r\\nO fortuno tygrysico!\\r\\nI trucizna, i wesele —\\r\\nTo za wiele! to za wiele!\\r\\n\\r\\n/ Odchodzą do kaplicy. /\\r\\n\\r\\n\\r\\n\\r\\nSCENA DZIEWIĄTA\\r\\n\\r\\n\\r\\nDYNDALSKI\\r\\n\\r\\n/ zbierając kawałki swojego pisma /\\r\\n\\r\\nJak co sobie ubrda w głowie,\\r\\nTo i klinem nie wybije.\\r\\nŻebym pisał, co się zowie,\\r\\nJak już długo z Bogiem żyję,\\r\\nTegom jeszcze nie powiedział;\\r\\nGrzechem prezumpcyja taka —\\r\\nAle jednak rad bym wiedział,\\r\\nCzemum dzisiaj zszedł na żaka?\\r\\nCo on sobie — tylko proszę —\\r\\nMógł do tego «B» upatrzyć?\\r\\nCo nie staje tej literze?\\r\\nCzy brak w kształcie, czy brak w mierze?\\r\\nOt, krzyż Pański, a ja znoszę.\\r\\n\\r\\n/ siada i składa kawałki /\\r\\n\\r\\n\\r\\n\\r\\nSCENA DZIESIĄTA\\r\\n\\r\\n/ Dyndalski, Rejent /\\r\\n\\r\\n/ Rejent wchodzi, oglądając się na wszystkie strony. /\\r\\n\\r\\n\\r\\nREJENT\\r\\n\\r\\n/ kładąc rękę na ramieniu Dyndalskiego, który go nie widział /\\r\\n\\r\\nDobry wieczór, panie bracie.\\r\\nCóż to, dżumę w zamku macie?\\r\\nŻywej duszy. — Nie ma komu\\r\\nOdpowiedzieć, pan czy w domu.\\r\\n\\r\\n\\r\\nDYNDALSKI\\r\\n\\r\\nJest, do usług.\\r\\n\\r\\n\\r\\nREJENT\\r\\n\\r\\n                        Rzecz ciekawa.\\r\\nCześnik wyzwał mnie na rękę:\\r\\nAcz nie moja to zabawa,\\r\\nRzekłem jednak: wola nieba,\\r\\nZ nią się zawsze zgadzać trzeba.\\r\\nI wyszedłem, i czekałem,\\r\\nTak, czekałem nadaremnie.\\r\\nMoże wróżył zbyt zuchwale,\\r\\nŻe mu Rejent nie dotrzyma?\\r\\nAle Rejent był na dziale,\\r\\nZucha tylko jeszcze nié ma.\\r\\n\\r\\n\\r\\nDYNDALSKI\\r\\n\\r\\nEj, łaskawy mój Rejencie,\\r\\nNie wyzywaj go na cięcie,\\r\\nBo jak machnie po pętlicach,\\r\\nZdywiduje jak Bóg Bogiem.\\r\\n\\r\\n\\r\\nGŁOSY W KAPLICY\\r\\n\\r\\nWiwat! wiwat! Państwo młodzi!\\r\\n\\r\\n\\r\\nREJENT\\r\\n\\r\\nKtóż wesele tu obchodzi?\\r\\n\\r\\n\\r\\nDYNDALSKI\\r\\n\\r\\nRejentowicz.\\r\\n\\r\\n\\r\\nREJENT\\r\\n\\r\\n/ jak oparzony /\\r\\n\\r\\n                        Być nie może!\\r\\n\\r\\n\\r\\nCZEŚNIK\\r\\n\\r\\n/ za sceną /\\r\\n\\r\\nHej, Dyndalski! tam do czarta!\\r\\nOkulbaczyć mi dzianeta!\\r\\n\\r\\n/ wychodząc /\\r\\n\\r\\nJuż kaducznie przeszła czwarta.\\r\\n\\r\\n\\r\\n\\r\\nSCENA JEDENASTA\\r\\n\\r\\n/ Rejent, Cześnik /\\r\\n\\r\\n/ Cześnik przyszedłszy na przód sceny spostrzega Rejenta, staje jak wryty. Rejent kłania się nisko. Czas milczenia, oko w oko patrzą. Cześnik chwyta za szablę, to samo i Rejent. Czas jakiś zastanowienia. Cześnik zdaje się walczyć z sobą. Dyndalski wybiega do kaplicy. /\\r\\n\\r\\n\\r\\nCZEŚNIK\\r\\n\\r\\n/ na stronie /\\r\\n\\r\\nNie wódź mnie na pokuszenie,\\r\\nOjców moich wielki Boże!\\r\\nWszak gdy wstąpił w progi moje,\\r\\nWłos mu z głowy spaść nie może.\\r\\n\\r\\n/ Odpasuje i rzuca karabelę na stół. Rejent zawiesza czapkę na rękojeści swojej szabli. /\\r\\n\\r\\nCzego żądasz?\\r\\n\\r\\n\\r\\nREJENT\\r\\n\\r\\n                        Mego syna.\\r\\n\\r\\n\\r\\nCZEŚNIK\\r\\n\\r\\nHa! ha! rozkosz mi jedyna!\\r\\nBędziesz zadość miał z tej strony —\\r\\nAle z żoną czy bez żony?\\r\\n\\r\\n\\r\\nREJENT\\r\\n\\r\\n/ wstrzymując się /\\r\\n\\r\\nTo… za wiele…\\r\\n\\r\\n\\r\\nCZEŚNIK\\r\\n\\r\\n                        Co za wiele? —\\r\\nTyś mi ukradł moją wdowę,\\r\\nBy ją zmienić na synowę —\\r\\nJam zatrzymał twego syna,\\r\\nBy mu sprawić tu wesele —\\r\\nMasz więc byka za indyka.\\r\\n\\r\\n\\r\\n\\r\\nSCENA DWUNASTA\\r\\n\\r\\n/ Ciż sami, Klara, Wacław, Papkin, Dyndalski, dworzanie, kobiety, wszyscy z bukietami wychodzą z kaplicy. /\\r\\n\\r\\n\\r\\nWACŁAW\\r\\n\\r\\nAch, mój ojcze!\\r\\n\\r\\n\\r\\nKLARA\\r\\n\\r\\n                        Ach, mój stryju,\\r\\nNiech się skończy ta zawiłość!\\r\\n\\r\\n\\r\\nWACŁAW\\r\\n\\r\\n/ klękając /\\r\\n\\r\\nPrzebacz, ojcze, i wzajemną\\r\\nPobłogosław naszą miłość!\\r\\n\\r\\n\\r\\nREJENT\\r\\n\\r\\nWstań, serdeńko, i chodź ze mną.\\r\\n\\r\\n\\r\\n\\r\\nSCENA TRZYNASTA\\r\\n\\r\\n/ Ciż sami, Podstolina /\\r\\n\\r\\n\\r\\nPODSTOLINA\\r\\n\\r\\nMamże wierzyć, co się dzieje,\\r\\nWacław z Klarą —\\r\\n\\r\\n\\r\\nREJENT\\r\\n\\r\\n/ na stronie /\\r\\n\\r\\n                        Oszaleję!\\r\\n\\r\\n\\r\\nPODSTOLINA\\r\\n\\r\\nTak jest, wierzę, już się stało! —\\r\\nWięc wam powiem — i niemało.\\r\\nChciałam za mąż pójść czym prędzéj,\\r\\nBy nie zostać całkiem w nędzy —\\r\\nÓw majątek zapisany\\r\\nNa czas tylko był mi dany,\\r\\nA w istotnym wiecznym darze\\r\\nDziś przypada szczęsnej Klarze.\\r\\n\\r\\n\\r\\nREJENT\\r\\n\\r\\n/ na stronie /\\r\\n\\r\\nDwa majątki — kąsek gładki —\\r\\nCoś stryjowi żal tej gratki.\\r\\n\\r\\n\\r\\nCZEŚNIK\\r\\n\\r\\n/ na stronie /\\r\\n\\r\\nZamienił stryjek\\r\\nNa siekierkę kijek.\\r\\n\\r\\n\\r\\nPODSTOLINA\\r\\n\\r\\nAle przez to dziś nie tracę:\\r\\nU Rejenta sto tysięcy…\\r\\n\\r\\n\\r\\nKLARA\\r\\n\\r\\nNie — ja z mego to zapłacę.\\r\\n\\r\\n/ Podstolina przechodzi na prawą stronę. /\\r\\n\\r\\n\\r\\nKLARA\\r\\n\\r\\n/ do Rejenta /\\r\\n\\r\\nNie opieraj się już więcéj,\\r\\nSwego gniewu zwalcz ostatki,\\r\\nPobłogosław twoje dziatki.\\r\\n\\r\\n/ klęka z Wacławem, któremu podaje prawą rękę /\\r\\n\\r\\n\\r\\nREJENT\\r\\n\\r\\nNiech się dzieje wola nieba,\\r\\nZ nią się zawsze zgadzać trzeba.\\r\\n\\r\\n/ daje krzyżyk i podnosi klęczących /\\r\\n\\r\\n\\r\\nPAPKIN\\r\\n\\r\\n/ do Wacława /\\r\\n\\r\\nMogęż przestać na twym słowie?\\r\\nRęczysz pewnie za me zdrowie?\\r\\n\\r\\n/ na znak potakujący — do Cześnika /\\r\\n\\r\\nTeraz wzywam waszmość pana!\\r\\nKaż nam przynieść roztruchana,\\r\\nNiech nam zagrzmią i fanfary,\\r\\nWypijemy pierwszej pary!\\r\\n\\r\\n/ przechodzi na lewą stronę i drze testament /\\r\\n\\r\\n\\r\\nCZEŚNIK\\r\\n\\r\\nNiechże będzie dziś wesele,\\r\\nRównie w sercach, jak i w dziele —\\r\\n\\r\\n/ podając rękę Rejentowi /\\r\\n\\r\\nMocium panie, z nami zgoda.\\r\\n\\r\\n/ Rejent przyjmuje rękę z niskim ukłonem. /\\r\\n\\r\\n\\r\\nWSZYSCY\\r\\n\\r\\nZgoda! zgoda!\\r\\n\\r\\n\\r\\nWACŁAW\\r\\n\\r\\n/ wstąpiwszy na środek tak, że Klara po jego prawej, podaje rękę Cześnikowi, on zaś ojcu po lewej, i posuwając się na przód sceny /\\r\\n\\r\\nTak jest, zgoda,\\r\\nA Bóg wtedy rękę poda.\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/zemsta.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Aleksander Fredro, Zemsta,  wyd. 6, Wydawnictwo Łódź, Łódź 1975\\r\\n\\r\\nWydawca: Fundacja Nowoczesna Polska\\r\\n\\r\\nPublikacja zrealizowana w ramach projektu Wolne Lektury (http://wolnelektury.pl). Reprodukcja cyfrowa wykonana przez Bibliotekę Narodową z egzemplarza pochodzącego ze zbiorów BN.\\r\\n\\r\\nOpracowanie redakcyjne i przypisy: Dariusz Gałecki, Janusz Maciejewski, Aleksandra Sekuła.\\r\\n\\r\\nISBN-978-83-288-2235-1\\r\\n\",\n",
       " \"William Shakespeare\\r\\n\\r\\nHamlet\\r\\nKrólewicz duński\\r\\ntłum. Józef Paszkowski\\r\\n\\r\\nISBN 978-83-288-2892-6\\r\\n\\r\\n\\r\\n\\r\\nOSOBY:\\r\\n * KLAUDIUSZ — król duński\\r\\n * HAMLET — syn poprzedniego, a synowiec teraźniejszego króla\\r\\n * POLONIUSZ — szambelan\\r\\n * HORACY — przyjaciel Hamleta\\r\\n * LAERTES — syn Poloniusza\\r\\n * WOLTYMAND, KORNELIUSZ, ROZENKRANC, GILDENSTERN, OZRYK — dworzanie\\r\\n * KSIĄDZ\\r\\n * MARCELLUS, BERNARDO — oficerowie\\r\\n * FRANCISKO — żołnierz\\r\\n * RAJNOLD — sługa Poloniusza\\r\\n * ROTMISTRZ\\r\\n * POSEŁ\\r\\n * DUCH ojca Hamleta\\r\\n * FORTYNBRAS — książę norweski\\r\\n * GERTRUDA — królowa duńska, matka Hamleta\\r\\n * OFELIA — córka Poloniusza\\r\\n * Panowie, damy, oficerowie, żołnierze, aktorowie, grabarze, majtkowie, posłowie i inne osoby.\\r\\n\\r\\n\\r\\n\\r\\n\\r\\nRzecz się odbywa w Elsynorze.\\r\\n\\r\\n\\r\\n\\r\\n\\r\\nAKT PIERWSZY\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Taras przed zamkiem. /\\r\\n\\r\\n/ Francisko na warcie. Bernardo zbliża się ku niemu. /\\r\\n\\r\\n\\r\\nBERNARDO\\r\\n\\r\\nKto tu?\\r\\n\\r\\n\\r\\nFRANCISKO\\r\\n\\r\\n                        Nie, pierwej ty sam mi odpowiedz;\\r\\nStój, wymień hasło!\\r\\n\\r\\n\\r\\nBERNARDO\\r\\n\\r\\n                        «Niech Bóg chroni króla».\\r\\n\\r\\n\\r\\nFRANCISKO\\r\\n\\r\\nBernardo?\\r\\n\\r\\n\\r\\nBERNARDO\\r\\n\\r\\n                        Ten sam.\\r\\n\\r\\n\\r\\nFRANCISKO\\r\\n\\r\\n                        Bardzo akuratnie\\r\\nStawiacie się na czas, panie Bernardo.\\r\\n\\r\\n\\r\\nBERNARDO\\r\\n\\r\\nTylko co biła dwunasta. Idź, spocznij,\\r\\nFrancisko.\\r\\n\\r\\n\\r\\nFRANCISKO\\r\\n\\r\\n                        Wdzięcznym wam za zluzowanie,\\r\\nBom zziąbł i głupio mi na sercu.\\r\\n\\r\\n\\r\\nBERNARDO\\r\\n\\r\\n                        Miałżeś\\r\\nSpokojną wartę?\\r\\n\\r\\n\\r\\nFRANCISKO\\r\\n\\r\\n                        Ani mysz nie przeszła.\\r\\n\\r\\n\\r\\nBERNARDO\\r\\n\\r\\nDobranoc. Jeśli napotkasz Marcella\\r\\nI Horacego, z którymi tej nocy\\r\\nStraż mam odbywać, powiedz, niech się śpieszą.\\r\\n\\r\\n/ Horacy i Marcellus wchodzą. /\\r\\n\\r\\n\\r\\nFRANCISKO\\r\\n\\r\\nZda mi się, że ich słyszę. — Stój! Kto idzie?\\r\\n\\r\\n\\r\\nMARCELLUS\\r\\n\\r\\n«Lennicy króla».\\r\\n\\r\\n\\r\\nHORACY\\r\\n\\r\\n                        «Przyjaciele kraju».\\r\\n\\r\\n\\r\\nFRANCISKO\\r\\n\\r\\nA zatem dobrej nocy.\\r\\n\\r\\n\\r\\nMARCELLUS\\r\\n\\r\\n                        Bądź zdrów, stary.\\r\\nKto cię zluzował?\\r\\n\\r\\n\\r\\nFRANCISKO\\r\\n\\r\\n                        Bernardo. Dobranoc.\\r\\n\\r\\n/ odchodzi /\\r\\n\\r\\n\\r\\nMARCELLUS\\r\\n\\r\\nHola! Bernardo!\\r\\n\\r\\n\\r\\nBERNARDO\\r\\n\\r\\n                        Ho! Czy to Horacy\\r\\nZ tobą, Marcellu?\\r\\n\\r\\n\\r\\nHORACY\\r\\n\\r\\n                        Niby on.\\r\\n\\r\\n\\r\\nBERNARDO\\r\\n\\r\\n                        Witajcie.\\r\\n\\r\\n\\r\\nHORACY\\r\\n\\r\\nI cóż? Czy owa postać i tej nocy\\r\\nDała się widzieć?\\r\\n\\r\\n\\r\\nBERNARDO\\r\\n\\r\\n                        Ja nic nie widziałem.\\r\\n\\r\\n\\r\\nMARCELLUS\\r\\n\\r\\nHoracy mówi, że to przywidzenie.\\r\\nI nie chce wierzyć wieści o tym strasznym,\\r\\nDwa razy przez nas widzianym zjawisku;\\r\\nUprosiłem go przeto, aby z nami\\r\\nPrzepędził część tej nocy dla sprawdzenia\\r\\nŚwiadectwa naszych oczu i zbadania\\r\\nTego widziadła, jeżeli znów przyjdzie.\\r\\n\\r\\n\\r\\nHORACY\\r\\n\\r\\nNic z tego; ręczę, że nie przyjdzie.\\r\\n\\r\\n\\r\\nBERNARDO\\r\\n\\r\\n                        Usiądź\\r\\nI ścierp, że jeszcze raz zaszturmujemy\\r\\nDo twego ucha, które tak jest mocno\\r\\nObwarowane przeciw opisowi\\r\\nTego, czegośmy przez dwie noce byli\\r\\nŚwiadkami.\\r\\n\\r\\n\\r\\nHORACY\\r\\n\\r\\n                        Dobrze, usiądźmy; Bernardo!\\r\\nOpowiedz, jak to było.\\r\\n\\r\\n\\r\\nBERNARDO\\r\\n\\r\\n                        Przeszłej nocy,\\r\\nGdy owa jasna gwiazda na zachodzie\\r\\nTę samą stronę nieba oświecała,\\r\\nGdzie teraz błyszczy, i zamkowy zegar\\r\\nBił pierwszą, Marcel i ja ujrzeliśmy…\\r\\n\\r\\n\\r\\nMARCELLUS\\r\\n\\r\\nPrzestań; spojrzyjcie tam: nadchodzi znowu.\\r\\n\\r\\n/ Duch się ukazuje. /\\r\\n\\r\\n\\r\\nBERNARDO\\r\\n\\r\\nZupełnie postać nieboszczyka króla.\\r\\n\\r\\n\\r\\nMARCELLUS\\r\\n\\r\\nHoracy, przemów doń, uczony jesteś.\\r\\n\\r\\n\\r\\nBERNARDO\\r\\n\\r\\nMożeż być większe podobieństwo? Powiedz.\\r\\n\\r\\n\\r\\nHORACY\\r\\n\\r\\nPrawda; słupieję z trwogi i zdumienia.\\r\\n\\r\\n\\r\\nBERNARDO\\r\\n\\r\\nZdawałoby się, że chce, aby który\\r\\nZ nas doń przemówił.\\r\\n\\r\\n\\r\\nMARCELLUS\\r\\n\\r\\n                        Przemów doń, Horacy.\\r\\n\\r\\n\\r\\nHORACY\\r\\n\\r\\nKtoś ty, co nocnej pory nadużywasz\\r\\nI śmiesz przywłaszczać sobie tę wspaniałą\\r\\nWojenną postać, którą pogrzebiony\\r\\nDuński monarcha za życia przybierał?\\r\\nZaklinam cię na Boga: odpowiadaj.\\r\\n\\r\\n\\r\\nMARCELLUS\\r\\n\\r\\nTo mu się nie podoba.\\r\\n\\r\\n\\r\\nBERNARDO\\r\\n\\r\\n                        Patrz, odchodzi.\\r\\n\\r\\n\\r\\nHORACY\\r\\n\\r\\nStój! Mów; zaklinam cię: mów.\\r\\n\\r\\n/ Duch znika. /\\r\\n\\r\\n\\r\\nMARCELLUS\\r\\n\\r\\n                        Już go nie ma.\\r\\n\\r\\n\\r\\nBERNARDO\\r\\n\\r\\nI cóż, Horacy? Pobladłeś, drżysz cały.\\r\\nPowieszże jeszcze, że to urojenie?\\r\\nCo myślisz o tym?\\r\\n\\r\\n\\r\\nHORACY\\r\\n\\r\\n                        Bóg świadkiem, że nigdy\\r\\nNie byłbym temu wierzył, gdyby nie to\\r\\nTak jawne, dotykalne przeświadczenie\\r\\nWłasnych mych oczu.\\r\\n\\r\\n\\r\\nMARCELLUS\\r\\n\\r\\n                        Nie jestże to widmo\\r\\nPodobne, powiedz, do zmarłego króla?\\r\\n\\r\\n\\r\\nHORACY\\r\\n\\r\\nJak ty do siebie. Taką właśnie zbroję\\r\\nMiał wtedy, kiedy Norweżczyka pobił:\\r\\nTak samo, pomnę, marszczył czoło wtedy,\\r\\nKiedy po bitwie zaciętej na lodach\\r\\nRozbił tabory Polaków. Rzecz dziwna!\\r\\n\\r\\n\\r\\nMARCELLUS\\r\\n\\r\\nTak to dwa razy punkt o tejże samej\\r\\nGodzinie przeszło marsowymi kroki\\r\\nTo widmo mimo naszych posterunków.\\r\\n\\r\\n\\r\\nHORACY\\r\\n\\r\\nCo by to w gruncie mogło znaczyć, nie wiem;\\r\\nAtoli wedle kalibru i skali\\r\\nMojego sądu, jest to prognostykiem\\r\\nJakichś szczególnych wstrząśnień w naszym kraju.\\r\\n\\r\\n\\r\\nMARCELLUS\\r\\n\\r\\nSiądźcie i niech mi powie, kto świadomy,\\r\\nNa co te ciągłe i tak ścisłe warty\\r\\nPoddanych w kraju noc w noc niepokoją?\\r\\nNa co to lanie dział i skupowanie\\r\\nPo obcych targach narzędzi wojennych?\\r\\nTen ruch w warsztatach okrętowych, kędy\\r\\nTrud robotnika nie zna odróżnienia\\r\\nMiędzy niedzielą a resztą tygodnia?\\r\\nCo powoduje ten gwałtowny pośpiech,\\r\\nDający dniowi noc za towarzyszkę?\\r\\nObjaśniż mi to kto?\\r\\n\\r\\n\\r\\nHORACY\\r\\n\\r\\n                        Ja ci objaśnię.\\r\\nPrzynajmniej wieści chodzą w taki sposób:\\r\\nOstatni duński monarcha, którego\\r\\nObraz dopiero co nam się ukazał,\\r\\nBył, jak wiadomo, zmuszony do boju\\r\\nPrzez norweskiego króla, Fortynbrasa,\\r\\nZazdroszczącego mu jego potęgi.\\r\\nMężny nasz Hamlet (jako taki bowiem\\r\\nSłynie w tej stronie znajomego świata)\\r\\nPołożył trupem tego Fortynbrasa,\\r\\nKtóry na mocy aktu, pieczęciami\\r\\nZatwierdzonego i uświęconego\\r\\nWojennym prawem, był obowiązany\\r\\nCzęści swych krajów ustąpić zwycięzcy,\\r\\nTak jak nawzajem nasz król, na zasadzie\\r\\nKlauzuli tegoż samego układu,\\r\\nByłby był musiał odpowiednią porcję\\r\\nSwych dzierżaw oddać na wieczne dziedzictwo\\r\\nFortynbrasowi, gdyby ten był przemógł.\\r\\nOwóż syn tego, panie, Fortynbrasa,\\r\\nAwanturniczym pobudzony szałem,\\r\\nZgromadził teraz zebraną po różnych\\r\\nKątach Norwegii, za strawę i jurgielt,\\r\\nTłuszczę bezdomnych wagabundów w celu,\\r\\nKtóry bynajmniej nie trąci tchórzostwem,\\r\\nA który, jak to nasz rząd odgaduje,\\r\\nNie na czym innym się zasadza, jeno\\r\\nNa odebraniu nam siłą oręża\\r\\nW drodze przemocy wyż rzeczonych krain,\\r\\nKtóre utracił był jego poprzednik;\\r\\nI to, jak mi się zdaje, jest przyczyną\\r\\nOwych uzbrojeń, powodem czat naszych\\r\\nI źródłem tego wrzenia w całym kraju.\\r\\n\\r\\n\\r\\nBERNARDO\\r\\n\\r\\nI ja tak samo sądzę; tym ci bardziej,\\r\\nŻe to zjawisko w wojennym przyborze\\r\\nOdwiedza nasze czaty i przybiera\\r\\nNa siebie postać nieboszczyka króla,\\r\\nKtóry tych wojen był i jest sprężyną.\\r\\n\\r\\n\\r\\nHORACY\\r\\n\\r\\nZnak to dla oczu ducha płodny w groźbę.\\r\\nGdy Rzym na szczycie stał swojej potęgi,\\r\\nKrótko przed śmiercią wielkiego Juliusza\\r\\nOtworzyły się groby i umarli\\r\\nBłądzili, jęcząc, po ulicach Rzymu;\\r\\nWidziane były różne dziwowiska:\\r\\nJako to gwiazdy z ogonem, deszcz krwawy,\\r\\nPlamy na słońcu i owa wilgotna\\r\\nGwiazda, rządząca państwami Neptuna,\\r\\nZmierzchła, jak gdyby na sąd ostateczny.\\r\\nI otóż takie same poprzedniki\\r\\nSmutnych wypadków, które jako gońce\\r\\nBiegną przed losem albo są prologiem\\r\\nWróżb przyjść mających, nieba i podziemia\\r\\nZsyłają teraz i naszemu państwu.\\r\\n\\r\\n/ Duch powraca. /\\r\\n\\r\\nPatrzcie! znów idzie. Zastąpię mu drogę,\\r\\nChoćbym miał zdrowiem przypłacić. Stój, maro!\\r\\nMożeszli wydać głos albo przynajmniej\\r\\nDźwięk jakikolwiek przystępny dla ucha:\\r\\nTo mów!\\r\\nJestli czyn jaki do spełnienia, zdolny\\r\\nDopomóc tobie, a mnie przynieść zaszczyt:\\r\\nTo mów!\\r\\nMaszli świadomość losów tego kraju,\\r\\nKtóre, wprzód znając, można by odwrócić:\\r\\nTo mów!\\r\\nAlboli może za życia pogrzebłeś\\r\\nW nieprawy sposób zgromadzone skarby,\\r\\nZa co wy, duchy, bywacie, jak mówią,\\r\\nSkazane nieraz tułać się po śmierci.\\r\\n\\r\\n/ Kur pieje. /\\r\\n\\r\\nMów! Stój! Mów! — Zabież mu drogę, Marcellu!\\r\\n\\r\\n\\r\\nMARCELLUS\\r\\n\\r\\nMamże nań natrzeć halabardą?\\r\\n\\r\\n\\r\\nHORACY\\r\\n\\r\\n                        Natrzyj.\\r\\nJeśli nie stanie.\\r\\n\\r\\n\\r\\nBERNARDO\\r\\n\\r\\n                        Tu jest!\\r\\n\\r\\n\\r\\nHORACY\\r\\n\\r\\n                        Tu jest!\\r\\n\\r\\n/ Duch znika. /\\r\\n\\r\\n\\r\\nMARCELLUS\\r\\n\\r\\n                        Zniknął.\\r\\nKrzywdzim tę postać tak majestatyczną,\\r\\nChcąc ją przemocą zatrzymać; powietrze\\r\\nTylko chwytamy i czcza nasza groźba\\r\\nZłośliwym tylko jest urągowiskiem.\\r\\n\\r\\n\\r\\nBERNARDO\\r\\n\\r\\nChciał coś podobno mówić, gdy kur zapiał.\\r\\n\\r\\n\\r\\nHORACY\\r\\n\\r\\nWtem nagle wzdrygnął się jak winowajca\\r\\nNa głos strasznego apelu. Słyszałem,\\r\\nŻe kur, ten trębacz zwiastujący ranek,\\r\\nSwoim donośnym, przeraźliwym głosem\\r\\nPrzebudza bóstwo dnia, i na to hasło\\r\\nWszelki duch, czy to błądzący na ziemi,\\r\\nCzy w wodzie, w ogniu czy w powietrzu, śpiesznie\\r\\nWraca, skąd wyszedł; a że to jest prawdą,\\r\\nDowodem właśnie to, cośmy widzieli.\\r\\n\\r\\n\\r\\nMARCELLUS\\r\\n\\r\\nZadrżał i rozwiał się, skoro kur zapiał,\\r\\nMówią, że ranny ten ptak w owej porze,\\r\\nKiedy święcimy narodzenie Pana,\\r\\nPo całych nocach zwykł śpiewać i wtedy\\r\\nŻaden duch nie śmie wyjść z swego siedliska:\\r\\nNoce są zdrowe, gwiazdy nieszkodliwe,\\r\\nZłe śpi, ustają czarodziejskie wpływy,\\r\\nTak święty jest ten czas i dobroczynny.\\r\\n\\r\\n\\r\\nHORACY\\r\\n\\r\\nSłyszałem i ja o tym i po części\\r\\nSam daję temu wiarę. Ale patrzcie,\\r\\nJuż dzień w różanym płaszczu strząsa rosę\\r\\nNa owym wzgórku wschodnim. Zejdźmy z warty.\\r\\nMoja zaś rada, abyśmy niezwłocznie\\r\\nO tym, czegośmy tu świadkami byli,\\r\\nUwiadomili młodego Hamleta;\\r\\nBo prawie pewien jestem, że to widmo,\\r\\nMilczące dla nas, przemówi do niego.\\r\\nCzy się zgadzacie na to, co nam zrobić\\r\\nZarówno serce, jak powinność każe?\\r\\n\\r\\n\\r\\nMARCELLUS\\r\\n\\r\\nJak najzupełniej, i wiem nawet, gdzie go\\r\\nNa osobności zdybiemy dziś z rana.\\r\\n\\r\\n/ Wychodzą. /\\r\\n\\r\\n\\r\\n\\r\\nSCENA DRUGA\\r\\n\\r\\n/ Sala audiencjonalna w zamku. /\\r\\n\\r\\n/ Król, Królowa, Hamlet, Poloniusz, Laertes, Woltymand, Korneliusz, panowie i orszak. /\\r\\n\\r\\n\\r\\nKRÓL\\r\\n\\r\\nJakkolwiek świeżo tkwi w naszej pamięci\\r\\nZgon kochanego, drogiego naszego\\r\\nBrata Hamleta, jakkolwiek by przeto\\r\\nSercu naszemu godziło się w ciężkim\\r\\nŻalu pogrążyć, a całemu państwu\\r\\nZawrzeć się w jeden fałd kiru, o tyle\\r\\nJednak rozwaga czyni gwałt naturze,\\r\\nŻe pomnąc o nim, nie zapominamy\\r\\nO sobie samych. Dlatego — z zatrutą,\\r\\nŻe tak powiemy, od smutku radością,\\r\\nZ pogodą w jednym, a łzą w drugim oku,\\r\\nZ bukietem w ręku, a jękiem na ustach,\\r\\nNa równi ważąc wesele i boleść —\\r\\nPołączyliśmy się małżeńskim węzłem\\r\\nZ tą niegdyś siostrą naszą, a następnie\\r\\nDziedziczką tego wojennego państwa.\\r\\nCo wszakże czyniąc, nie postąpiliśmy\\r\\nWbrew światlejszemu waszemu uznaniu,\\r\\nKtóre swobodnie objawione dało\\r\\nTemu krokowi sankcje. Dzięki za to. —\\r\\nA teraz wiedzcie, że młody Fortynbras,\\r\\nCzyli to naszą lekceważąc wartość,\\r\\nCzyli to sądząc, że z śmiercią drogiego\\r\\nBrata naszego w królestwie tym znajdzie\\r\\nNieład i bezrząd, i na tym jedynie\\r\\nBudując płonną nadzieję korzyści,\\r\\nNie zaniedbuje naglić nas przez posłów\\r\\nO zwrot tych krain, które prawomocnie,\\r\\nZa sprawą świętej pamięci Hamleta,\\r\\nBrata naszego, z rąk jego rodzica\\r\\nPrzeszły na własność Danii. Tyle o nim.\\r\\nTerazże o nas i o celu, w jakim\\r\\nTu się zeszliśmy. Wzywamy tym pismem\\r\\nStryja młodego Fortynbrasa, dzisiaj\\r\\nKróla Norwegii, który, z sił opadły,\\r\\nObłożnie chory, może i nie słyszał\\r\\nO tych zabiegach swojego synowca,\\r\\nAby powstrzymał go od dalszych kroków\\r\\nW tej sprawie, aby mu wzbronił zbierania\\r\\nWojsk i zaciągów złożonych wszak z jego\\r\\nWiernych poddanych. Wam zaś, Korneliuszu\\r\\nI Woltymandzie, poruczamy zanieść\\r\\nTo pismo, łącznie z pozdrowieniem naszym,\\r\\nWładcy Norwegii, nie upoważniając\\r\\nWas do wchodzenia z nim w nic więcej nad to,\\r\\nCo treść powyższych słów naszych zakreśla.\\r\\nBywajcie nam więc zdrowi i niech pośpiech\\r\\nChwali gorliwość waszą.\\r\\n\\r\\n\\r\\nKORNELIUSZ I WOLTYMAND\\r\\n\\r\\n                        Jak we wszystkim,\\r\\nTak i w tym starać się będziem jej dowieść.\\r\\n\\r\\n\\r\\nKRÓL\\r\\n\\r\\nNie wątpię o tym. Bywajcież nam zdrowi.\\r\\n\\r\\n/ Korneliusz i Woltymand wychodzą. /\\r\\n\\r\\nMiałeś nas o coś prosić, Laertesie;\\r\\nJakiż jest przedmiot tej prośby? Mów śmiało.\\r\\nNie traci próżno słów, kto się udaje\\r\\nZe słusznym żądaniem do monarchy Danii.\\r\\nCzegóż byś pragnął, czego bym nie gotów\\r\\nSpełnić wprzód jeszcze, niżeliś zapragnął?\\r\\nGłowa nie bliżej jest pokrewna sercu,\\r\\nRęka nie skorsza ku przysłudze ustom\\r\\nJak tron nasz ojcu twemu, Laertesie,\\r\\nCzegóż więc żądasz?\\r\\n\\r\\n\\r\\nLAERTES\\r\\n\\r\\n                        Pozwolenia waszej\\r\\nKrólewskiej mości na powrót do Francji,\\r\\nSkąd chętnie wprawdzie tu przybyłem, aby\\r\\nZłożyć powinny hołd przy koronacji\\r\\nWaszej królewskiej mości, ale teraz,\\r\\nGdym już dopełnił tego obowiązku,\\r\\nŻyczenia moje i myśli, wyznaję,\\r\\nCiągną mię znowu do Francji; ku czemu\\r\\nO przychylenie się i przebaczenie\\r\\nKornie śmiem waszą królewską mość błagać.\\r\\n\\r\\n\\r\\nKRÓL\\r\\n\\r\\nCóż na to ojciec waszmości? Przystajeż\\r\\nNa to, Poloniuszu?\\r\\n\\r\\n\\r\\nPOLONIUSZ\\r\\n\\r\\n                        Usilnymi prośby\\r\\nPóty kołatał do mojego serca,\\r\\nAżem do życzeń jego mimochętnie\\r\\nPrzyłożył pieczęć zezwolenia. Racz mu\\r\\nWasza królewska mość nie bronić jechać.\\r\\n\\r\\n\\r\\nKRÓL\\r\\n\\r\\nJedź więc, rozrządzaj według woli czasem\\r\\nI łaską naszą. Do ciebie się teraz\\r\\nZwracam, kochany synowcze Hamlecie,\\r\\nSynu mój.\\r\\n\\r\\n\\r\\nHAMLET\\r\\n\\r\\n/ na stronie /\\r\\n\\r\\n                        Trochę więcej niż synowcze,\\r\\nA mniej niż synu.\\r\\n\\r\\n\\r\\nKRÓL\\r\\n\\r\\n                        Jakiż tego powód,\\r\\nŻe czarne chmury wciąż cię otaczają?\\r\\n\\r\\n\\r\\nHAMLET\\r\\n\\r\\nI owszem, panie, jestem wystawiony\\r\\nBardzo na słońce.\\r\\n\\r\\n\\r\\nKRÓLOWA\\r\\n\\r\\n                        Kochany Hamlecie,\\r\\nZrzuć tę ponurą barwę i przyjaźnie\\r\\nWypogodzonym okiem spójrz na Danię;\\r\\nPrzestań powieki ustawicznie spuszczać\\r\\nW ziemię, o drogim ojcu rozmyślając.\\r\\nCo żyje, musi umrzeć; dziś tu gości,\\r\\nA jutro w progi przechodzi wieczności;\\r\\nTo pospolita rzecz.\\r\\n\\r\\n\\r\\nHAMLET\\r\\n\\r\\n                        W istocie, pani,\\r\\nZbyt pospolita.\\r\\n\\r\\n\\r\\nKRÓLOWA\\r\\n\\r\\n                        Gdy wszystkim jest wspólna,\\r\\nCzemuż się tobie zdaje tak szczególna?\\r\\n\\r\\n\\r\\nHAMLET\\r\\n\\r\\nZdaje się, pani! bynajmniej, *jest* raczej;\\r\\nU mnie nic żadne «zdaje się» nie znaczy,\\r\\nNiczym sam przez się ten oczom widzialny\\r\\nCzarnej żałoby strój konwencjonalny;\\r\\nWietrzne z trudnością wydawane tchnienie,\\r\\nObficie z oczu ciekące strumienie,\\r\\nŻałość na widok stawiana obliczem,\\r\\nMiną, gestami — to wszystko jest niczem.\\r\\nTo tylko zdaje się, bo potajemnie\\r\\nMożna być obcym temu; ale we mnie\\r\\nJest coś, co w ramę oznak się nie mieści,\\r\\nW tę larwę żalu, liberię boleści.\\r\\n\\r\\n\\r\\nKRÓL\\r\\n\\r\\nGodzien pochwały, Hamlecie, ten smutek,\\r\\nKtórym oddajesz cześć pamięci ojca;\\r\\nLecz wiedz, że ojciec twój miał także ojca\\r\\nI że go także utracił tak samo\\r\\nJak tamten swego. Dobry syn powinien\\r\\nJakiś czas boleć po śmierci rodzica;\\r\\nLecz uporczywie trwać w utyskiwaniach\\r\\nJest to bezbożny okazywać upór,\\r\\nSprzeciwiający się wyrokom niebios;\\r\\nJest to niemęskie okazywać serce,\\r\\nNiesforny umysł i płochą rozwagę.\\r\\nBo skoro wiemy, że coś jest zwyczajnym,\\r\\nJak każda inna rzecz najpowszedniejsza,\\r\\nNa cóż, stawiając opór konieczności,\\r\\nBrać to do serca? Wstydź się, jest to grzechem\\r\\nPrzeciw naturze, przeciw niebu, przeciw\\r\\nZmarłemu nawet; jest to na ostatek\\r\\nWbrew rozumowi, który od skonania\\r\\nPierwszego z ludzi aż do śmierci tego,\\r\\nKtórego świeżą opłakujem stratę,\\r\\nCiągle i ciągle woła: Tak być musi!\\r\\nRzuć więc, prosimy cię, te płonne żale\\r\\nI pomnij, że masz w nas drugiego ojca,\\r\\nNiechaj się dowie świat, żeś ty najbliższym\\r\\nNaszego tronu i naszego serca;\\r\\nCo się zaś tyczy twojego zamiaru\\r\\nWrócenia nazad do szkół wittenberskich\\r\\nJest on życzeniom naszym wręcz przeciwny;\\r\\nPrzeto wzywamy cię, abyś się zgodził\\r\\nNa pozostanie tu pod czułą pieczą\\r\\nNaszego oka, jako nasz najmilszy\\r\\nDworzanin, krewny i syn.\\r\\n\\r\\n\\r\\nKRÓLOWA\\r\\n\\r\\n                        O, Hamlecie,\\r\\nNie daj się matce prosić nadaremnie;\\r\\nPozostań z nami, porzuć myśl jechania\\r\\nDo Wittenbergi.\\r\\n\\r\\n\\r\\nHAMLET\\r\\n\\r\\n                        Ze wszystkich sił moich\\r\\nBędęć posłusznym, pani.\\r\\n\\r\\n\\r\\nKRÓL\\r\\n\\r\\n                        To mi piękna,\\r\\nCo się nazywa, synowska odpowiedź!\\r\\nPójdź, ukochana żono, ta uprzejma,\\r\\nNieprzymuszona powolność Hamleta\\r\\nRozpromieniła mi serce; dlatego\\r\\nKażdy wzniesiony dziś na zamku toast\\r\\nMoździerze wzbiją w obłoki i niebo,\\r\\nWtórząc radosnym królewskim wiwatom,\\r\\nOdpowie ziemi równym grzmotem. Idźmy.\\r\\n\\r\\n/ Król, Królowa i wszyscy prócz Hamleta wychodzą. /\\r\\n\\r\\n\\r\\nHAMLET\\r\\n\\r\\nBogdaj to trwałe, zbyt wytrwałe ciało\\r\\nStopniało, w lotną parę się rozwiało!\\r\\nLub bogdaj Ten, tam w niebie, nie był karą\\r\\nZagroził samobójcy! Boże! Boże!\\r\\nJak nudnym, nędznym, lichym i jałowym\\r\\nZda mi się cały obrót tego świata!\\r\\nTo niepielony ogród, samym tylko\\r\\nBujnie krzewiącym się chwastem porosły.\\r\\nO wstydzie! że też mogło przyjść do tego!\\r\\nParę miesięcy dopiero, jak umarł!\\r\\nNie, nie, i tego nie ma — taki dobry,\\r\\nTaki anielski król, naprzeciw tego —\\r\\nIstny Hyperion naprzeciw satyra;\\r\\nA tak do matki mojej przywiązany,\\r\\nŻe nie mógł ścierpieć nawet, aby lada\\r\\nPrzyostry powiew dotknął się jej twarzy.\\r\\nOna zaś — trzebaż, abym to pamiętał! —\\r\\nWieszała mu się u szyi tak chciwie,\\r\\nJakby w niej rosła żądza pieszczot w miarę\\r\\nZaspokajania jej. I w miesiąc potem…\\r\\nO, precz z tą myślą!… Słabości, nazwisko\\r\\nTwoje: kobieta. — W jeden marny miesiąc,\\r\\nNim jeszcze zdarła te trzewiki, w których\\r\\nSzła za biednego mego ojca ciałem,\\r\\nZalana łzami jako Niobe — patrzcie! —\\r\\nBoże mój! zwierzę, bezrozumne zwierzę\\r\\nDłużej by czuło żal — zostaje żoną\\r\\nMojego stryja, brata mego ojca,\\r\\nLecz który tak jest do brata podobny\\r\\nJak ja do Herkulesa. W jeden miesiąc,\\r\\nNim jeszcze słony osad łez nieszczerych\\r\\nZ zaczerwienionych powiek jej ustąpił,\\r\\nZostała żoną innego! Tak prędko,\\r\\nTak lekko skoczyć w kazirodne łoże!\\r\\nNie jest to dobrym ani wyjść nie może\\r\\nNa dobre. Ale pękaj, serce moje,\\r\\nBo usta milczeć muszą.\\r\\n\\r\\n/ Horacy, Bernardo i Marcellus wchodzą. /\\r\\n\\r\\n\\r\\nHORACY\\r\\n\\r\\nPrzyjm pozdrowienie nasze, drogi książę.\\r\\n\\r\\n\\r\\nHAMLET\\r\\n\\r\\nMiło mi widzieć panów w dobrym zdrowiu.\\r\\nWszak to Horacy! albo zapomniałem,\\r\\nJak się sam zowię.\\r\\n\\r\\n\\r\\nHORACY\\r\\n\\r\\n                        Ten sam i jak zawsze\\r\\nKrólewiczowskiej mości biedny sługa.\\r\\n\\r\\n\\r\\nHAMLET\\r\\n\\r\\nDobry przyjaciel raczej; weź to miano,\\r\\nA mnie daj tamto. Cóż cię z Wittenbergi\\r\\nSprowadza? — Wszak to Marcellus?\\r\\n\\r\\n\\r\\nMARCELLUS\\r\\n\\r\\n                        Tak, panie.\\r\\n\\r\\n\\r\\nHAMLET\\r\\n\\r\\nBardzom rad widzieć pana. Dobry wieczór.\\r\\nAle na serio, powiedz mi, Horacy,\\r\\nCo cię przywiodło z Wittenbergi?\\r\\n\\r\\n\\r\\nHORACY\\r\\n\\r\\n                        Skłonność\\r\\nDo próżniackiego życia, mości książę.\\r\\n\\r\\n\\r\\nHAMLET\\r\\n\\r\\nTego by nie śmiał mi powiedzieć nawet\\r\\nTwój nieprzyjaciel i sam też źle czynisz,\\r\\nChcąc ucho moje przymusić do wiary\\r\\nW własne zeznanie twoje przeciw tobie.\\r\\nWiem, żeś nie próżniak; jakiż więc być może\\r\\nCel przebywania twego w Elsynorze?\\r\\nNauczysz się tu pić tęgo.\\r\\n\\r\\n\\r\\nHORACY\\r\\n\\r\\n                        Przybyłem\\r\\nNa pogrzeb ojca twego, mości książę.\\r\\n\\r\\n\\r\\nHAMLET\\r\\n\\r\\nNie żartuj ze mnie, szkolny towarzyszu;\\r\\nPrzybyłeś raczej na ślub matki mojej.\\r\\n\\r\\n\\r\\nHORACY\\r\\n\\r\\nW istocie, prędko nastąpił po tamtym.\\r\\n\\r\\n\\r\\nHAMLET\\r\\n\\r\\nOszczędność, bracie, oszczędność! Przygrzane\\r\\nResztki przysmaków z pogrzebowej stypy\\r\\nDały traktament na ucztę weselną.\\r\\nO mój Horacy, wolałbym był ujrzeć\\r\\nNajzawziętszego mego wroga w niebie\\r\\nNiż dożyć tego dnia. Mój biedny ojciec!…\\r\\nZda mi się, że go widzę.\\r\\n\\r\\n\\r\\nHORACY\\r\\n\\r\\n                        Gdzie?!\\r\\n\\r\\n\\r\\nHAMLET\\r\\n\\r\\n                        Przed duszy\\r\\nMojej oczyma.\\r\\n\\r\\n\\r\\nHORACY\\r\\n\\r\\n                        Widziałem go niegdyś;\\r\\nBył to król, jakich mało.\\r\\n\\r\\n\\r\\nHAMLET\\r\\n\\r\\n                        Człowiek, powiedz;\\r\\nChociażby wszystko w tym fałszywym świecie\\r\\nByło tym, czym się na pozór wydaje,\\r\\nJeszcze by drugi taki się nie znalazł.\\r\\n\\r\\n\\r\\nHORACY\\r\\n\\r\\nZda mi się, że go widziałem tej nocy.\\r\\n\\r\\n\\r\\nHAMLET\\r\\n\\r\\nWidziałeś? kogo?\\r\\n\\r\\n\\r\\nHORACY\\r\\n\\r\\n                        Króla, ojca waszej\\r\\nKsiążęcej mości.\\r\\n\\r\\n\\r\\nHAMLET\\r\\n\\r\\n                        Króla? mego ojca?!\\r\\n\\r\\n\\r\\nHORACY\\r\\n\\r\\nZawieś na chwilę zdumienie, o panie,\\r\\nI bacznym uchem racz wysłuchać tego\\r\\nNadzwyczajnego doniesienia, które,\\r\\nZgodnie z świadectwem tych dwóch zacnych ludzi,\\r\\nMam ci uczynić.\\r\\n\\r\\n\\r\\nHAMLET\\r\\n\\r\\n                        Mów, na miłość boską!\\r\\n\\r\\n\\r\\nHORACY\\r\\n\\r\\nPrzez dwie już noce po sobie idące,\\r\\nWśród głuchej ciszy północnej, ciż sami\\r\\nOficerowie, Marcel i Bernardo,\\r\\nStraż odbywając przy zamku, miewają\\r\\nNastępujące widzenie:\\r\\nPostać podobna do świętej pamięci\\r\\nOjca twojego, panie, uzbrojona\\r\\nJak najkompletniej od stóp aż do głowy,\\r\\nStaje przed nimi, uroczystym krokiem\\r\\nPrzechodzi mimo, z wolna i poważnie;\\r\\nTrzykroć przeciąga przed ich zdumiałymi\\r\\nI struchlałymi oczyma tak blisko,\\r\\nŻe ich nieledwie buławą dotyka;\\r\\nOni zaś stoją jak wryci i, jakby\\r\\nZgalareceni przerażeniem, nie śmią\\r\\nPrzemówić do niej ani słowa. Mając\\r\\nWieść o tym sobie przez nich udzieloną\\r\\nJak najtajemniej, udałem się z nimi\\r\\nNastępnej nocy samotrzeć na wartę;\\r\\nI rzeczywiście o tym samym czasie,\\r\\nW taki sam sposób, co do joty zgodnie\\r\\nZ przywiedzionymi szczegółami, przyszło\\r\\nWidziadło. Znałem ojca twego, panie:\\r\\nTe ręce mniej są do siebie podobne.\\r\\n\\r\\n\\r\\nHAMLET\\r\\n\\r\\nGdzie się to działo?\\r\\n\\r\\n\\r\\nHORACY\\r\\n\\r\\n                        Na tarasie, panie.\\r\\n\\r\\n\\r\\nHAMLET\\r\\n\\r\\nNie przemówiłżeś do tego zjawiska?\\r\\n\\r\\n\\r\\nHORACY\\r\\n\\r\\nI owszem, ale żadnej odpowiedzi\\r\\nNie otrzymałem. Raz tylko podniosło\\r\\nGłowę i zdało się chcieć coś powiedzieć;\\r\\nAle w tej chwili zapiał kur poranny,\\r\\nNa głos którego zerwało się nagle\\r\\nI znikło nam sprzed oczu.\\r\\n\\r\\n\\r\\nHAMLET\\r\\n\\r\\n                        Osobliwe!\\r\\n\\r\\n\\r\\nHORACY\\r\\n\\r\\nJak żyw tu stoję, mości książę, jest to\\r\\nRzetelna prawda i mieliśmy sobie\\r\\nZa obowiązek donieść o tym waszej\\r\\nKsiążęcej mości.\\r\\n\\r\\n\\r\\nHAMLET\\r\\n\\r\\n                        Zaprawdę, to widmo\\r\\nNiespokojności mię nabawia. Macież\\r\\nTej nocy wartę?\\r\\n\\r\\n\\r\\nWSZYSCY TRZEJ\\r\\n\\r\\n                        Mamy, mości książę.\\r\\n\\r\\n\\r\\nHAMLET\\r\\n\\r\\nByło więc uzbrojone?\\r\\n\\r\\n\\r\\nWSZYSCY TRZEJ\\r\\n\\r\\n                        Tak jest, panie.\\r\\n\\r\\n\\r\\nHAMLET\\r\\n\\r\\nOd stóp do głowy?\\r\\n\\r\\n\\r\\nWSZYSCY TRZEJ\\r\\n\\r\\n                        Od czaszki do kostek.\\r\\n\\r\\n\\r\\nHAMLET\\r\\n\\r\\nNie widzieliście więc jego oblicza?\\r\\n\\r\\n\\r\\nHORACY\\r\\n\\r\\nI owszem: miało przyłbicę wzniesioną.\\r\\n\\r\\n\\r\\nHAMLET\\r\\n\\r\\nGroźnież na twarzy wyglądało?\\r\\n\\r\\n\\r\\nHORACY\\r\\n\\r\\n                        Smutno\\r\\nBardziej niż gniewnie.\\r\\n\\r\\n\\r\\nHAMLET\\r\\n\\r\\n                        Blado czy rumiano?\\r\\n\\r\\n\\r\\nHORACY\\r\\n\\r\\nO, bardzo blado.\\r\\n\\r\\n\\r\\nHAMLET\\r\\n\\r\\n                        I wzrok w was wlepiało?\\r\\n\\r\\n\\r\\nHORACY\\r\\n\\r\\nNieporuszenie.\\r\\n\\r\\n\\r\\nHAMLET\\r\\n\\r\\n                        Szkoda, żem tam nie był.\\r\\n\\r\\n\\r\\nHORACY\\r\\n\\r\\nByłbyś był, panie, osłupiał.\\r\\n\\r\\n\\r\\nHAMLET\\r\\n\\r\\n                        Być może,\\r\\nByć może. Długoż bawiło?\\r\\n\\r\\n\\r\\nHORACY\\r\\n\\r\\n                        Tak długo,\\r\\nJak długo by ktoś przy średnim pośpiechu\\r\\nSto musiał liczyć.\\r\\n\\r\\n\\r\\nMARCELLUS I BERNARDO\\r\\n\\r\\n                        O, dłużej.\\r\\n\\r\\n\\r\\nHORACY\\r\\n\\r\\n                        Nie wtedy,\\r\\nKiedy ja byłem.\\r\\n\\r\\n\\r\\nHAMLET\\r\\n\\r\\n                        Siwąż miało brodę?\\r\\n\\r\\n\\r\\nHORACY\\r\\n\\r\\nZupełnie taką, jaką u zmarłego\\r\\nKróla widziałem: czarną, posrebrzoną.\\r\\n\\r\\n\\r\\nHAMLET\\r\\n\\r\\nBędę dziś z wami na warcie: być może,\\r\\nIż przyjdzie znowu.\\r\\n\\r\\n\\r\\nHORACY\\r\\n\\r\\n                        Przyjdzie niezawodnie.\\r\\n\\r\\n\\r\\nHAMLET\\r\\n\\r\\nSkoro przybiera postać mego ojca,\\r\\nMuszę z nim mówić, choćby całe piekło,\\r\\nRozwarłszy paszczę, milczeć mi kazało.\\r\\nCo do was, moi panowie, jeśliście\\r\\nTę okoliczność dotąd zataili,\\r\\nTrzymajcież ją i nadal pod zamknięciem,\\r\\nI co bądź zdarzy się tej nocy, bierzcie\\r\\nWszystko na rozum, ale nie na język;\\r\\nNagrodzę wam tę dobroć. Bądźcie zdrowi.\\r\\nPomiędzy jedenastą a dwunastą\\r\\nZejdziem się na tarasie.\\r\\n\\r\\n\\r\\nWSZYSCY TRZEJ\\r\\n\\r\\n                        Słudzy waszej\\r\\nKsiążęcej mości.\\r\\n\\r\\n\\r\\nHAMLET\\r\\n\\r\\n                        Bądźcie przyjaciółmi,\\r\\nTak jak ja jestem waszym. Do widzenia.\\r\\n\\r\\n/ Horacy, Marcellus, Bernardo wychodzą. /\\r\\n\\r\\nDuch mego ojca! uzbrojony! Coś tu\\r\\nZłego się święci, coś tu krzywo idzie,\\r\\nOby już była noc! tymczasem jednak\\r\\nMilcz, serce moje! Zbrodnie i spod ziemi\\r\\nWychodzą, aby stać się widomemi.\\r\\n\\r\\n/ wychodzi /\\r\\n\\r\\n\\r\\n\\r\\nSCENA TRZECIA\\r\\n\\r\\n/ Pokój w domu Poloniusza. /\\r\\n\\r\\n/ Laertes i Ofelia. /\\r\\n\\r\\n\\r\\nLAERTES\\r\\n\\r\\nJuż rzeczy moje zniesione na pokład;\\r\\nBądź zdrowa, siostro; a gdy wiatr przyjaźnie\\r\\nZadmie od brzegu i który z okrętów\\r\\nZdejmie kotwicę, nie zasypiaj wtedy,\\r\\nLecz donoś mi o sobie.\\r\\n\\r\\n\\r\\nOFELIA\\r\\n\\r\\n                        Wątpisz o tym?\\r\\n\\r\\n\\r\\nLAERTES\\r\\n\\r\\nCo się zaś tyczy Hamleta i pustych\\r\\nJego zalotów, uważaj je jako\\r\\nMamiący pozór, kaprys krwi gorącej;\\r\\nJako fiołek młodocianej wiosny,\\r\\nWczesny, lecz wątły, luby, lecz nietrwały,\\r\\nWoń, kilka tylko chwil upajającą,\\r\\nNic więcej.\\r\\n\\r\\n\\r\\nOFELIA\\r\\n\\r\\n                        Więcej nic?\\r\\n\\r\\n\\r\\nLAERTES\\r\\n\\r\\n                        Nie myśl inaczej.\\r\\nNatura ludzka, kiedy się rozwija,\\r\\nNie tylko rośnie co do form zewnętrznych;\\r\\nJak w budującej się świątyni — służba\\r\\nDuszy i ducha zwiększa się w niej także.\\r\\nByć może, iż on ciebie teraz kocha,\\r\\nŻe czystość jego chęci jest bez plamy;\\r\\nAle zważywszy jego stopień, pomnij,\\r\\nŻe jego wola nie jest jego własną.\\r\\nOn sam jest rodu swego niewolnikiem;\\r\\nNie może, jako podrzędni, wybierać\\r\\nDla siebie tylko, od jego wyboru\\r\\nZależy bowiem bezpieczeństwo, dobro\\r\\nCałego państwa; przeto też i jego\\r\\nWybór koniecznie musi być zależny\\r\\nOd życzeń i od przyzwolenia tego\\r\\nWielkiego ciała, którego jest głową.\\r\\nJeżeli zatem mówi, że cię kocha,\\r\\nRozwadze twojej przystoi mu wierzyć\\r\\nO tyle tylko, o ile on zgodnie\\r\\nZe stanowiskiem przez się zajmowanym\\r\\nBędzie mógł słowa swojego dotrzymać,\\r\\nTo jest, o ile powszechny głos Danii\\r\\nPrzystanie na to. Uważ, jaka hańba\\r\\nGrozi twej sławie, jeśli łatwowiernie\\r\\nPoszeptom jego podasz ucho, serce\\r\\nSobie uwięzisz i skarb niewinności\\r\\nOtworzysz jego zapędom bez wodzy.\\r\\nStrzeż się, Ofelio, strzeż się, luba siostro;\\r\\nI stój w odwodzie twej skłonności, z dala\\r\\nOd niebezpieczeństw i napaści pokus.\\r\\nWstydliwe dziewczę za wiele już waży,\\r\\nGdy przed księżycem wdzięki swe odsłania;\\r\\nNa samą cnotę pada rdza obmowy;\\r\\nRobak zbyt często toczy dzieci wiosny,\\r\\nNim jeszcze pączki zdążyły otworzyć;\\r\\nI kiedy rosa wilży młodość hożą,\\r\\nWpływy złośliwych miazm najbardziej grożą.\\r\\nStrzeż się więc; tarczą najlepszą w tej próbie\\r\\nNiedowierzanie — nawet samej sobie.\\r\\n\\r\\n\\r\\nOFELIA\\r\\n\\r\\nTreść tej nauki postawię na straży\\r\\nMojego serca. Nie idź jednak, bracie,\\r\\nZa śladem owych fałszywych doradców,\\r\\nKtórzy nam stromą i ciernistą ścieżkę\\r\\nCnoty wskazują, a sami tymczasem\\r\\nKroczą kwiecistym szlakiem błędów, własnych\\r\\nRad niepamiętni.\\r\\n\\r\\n\\r\\nLAERTES\\r\\n\\r\\n                        Bądź o mnie spokojna\\r\\nI bądź mi zdrowa. Lecz oto nasz ojciec.\\r\\n\\r\\n/ Poloniusz wchodzi. /\\r\\n\\r\\nPodwójne błogosławieństwo, podwójne\\r\\nSzczęście przynosi: szczęśliwe spotkanie,\\r\\nKtóre mi zdarza sposobność ku temu.\\r\\n\\r\\n\\r\\nPOLONIUSZ\\r\\n\\r\\nLaertes jeszcze tu? Dalej na okręt!\\r\\nWiatr wzdyma żagle, czekają na ciebie,\\r\\nRaz jeszcze daję ci błogosławieństwo\\r\\nNa drogę.\\r\\n\\r\\n/ kładzie rękę na głowę synowi /\\r\\n\\r\\n                        Weź je i wraź sobie w pamięć\\r\\nTych kilka przestróg: Nie bądź skorym myśli\\r\\nWprowadzać w słowa, a zamiarów w czyny.\\r\\nBądź popularnym, ale nigdy gminnym.\\r\\nPrzyjaciół, których doświadczysz, a których\\r\\nWybór okaże się być ciebie godnym,\\r\\nPrzykuj do siebie żelaznymi klamry,\\r\\nAle nie plugaw sobie rąk uściskiem\\r\\nDłoni pierwszego lepszego socjusza.\\r\\nStrzeż się zatargów, jeśli zaś w nie zajdziesz,\\r\\nTak się w nich znajduj, aby twój przeciwnik\\r\\nNadal się ciebie strzec musiał. Miej zawżdy\\r\\nUcho otworem, ale rzadko kiedy\\r\\nOtwieraj usta. Chwytaj zdania drugich,\\r\\nAle sąd własny zatrzymuj przy sobie.\\r\\nNoś się kosztownie, o ile ci na to\\r\\nMieszek pozwoli, ale bez przesady;\\r\\nWytwornie, ale nie wybrednie; często\\r\\nBowiem ubranie zdradza grunt człowieka\\r\\nI pod tym względem Francuzi szczególniej\\r\\nSą pełni taktu. Nie pożyczaj drugim\\r\\nAni od drugich; bo pożyczkę daną\\r\\nTracim najczęściej razem z przyjacielem,\\r\\nA braną psujem rząd potrzebny w domu.\\r\\nSłowem, rzetelnym bądź sam względem siebie,\\r\\nA jako po dniu noc z porządku idzie,\\r\\nTak za tym pójdzie, że i względem drugich\\r\\nBędziesz rzetelnym. Bądź zdrów, niech cię moje\\r\\nBłogosławieństwo utwierdzi w tej mierze.\\r\\n\\r\\n\\r\\nLAERTES\\r\\n\\r\\nZ pokorą żegnam cię, ojcze i panie.\\r\\n\\r\\n\\r\\nPOLONIUSZ\\r\\n\\r\\nIdź już; czas nagli, wszystko w pogotowiu.\\r\\n\\r\\n\\r\\nLAERTES\\r\\n\\r\\nBądź zdrowa, siostro, i pamiętaj na to,\\r\\nCom ci powiedział.\\r\\n\\r\\n\\r\\nOFELIA\\r\\n\\r\\n                        Zamknęłam to w sercu,\\r\\nA ty masz klucz do niego.\\r\\n\\r\\n\\r\\nLAERTES\\r\\n\\r\\n                        Bądź mi zdrowa.\\r\\n\\r\\n/ wychodzi /\\r\\n\\r\\n\\r\\nPOLONIUSZ\\r\\n\\r\\nCóż to on tobie powiedział, Ofelio?\\r\\n\\r\\n\\r\\nOFELIA\\r\\n\\r\\nCoś, co tyczyło się księcia Hamleta.\\r\\n\\r\\n\\r\\nPOLONIUSZ\\r\\n\\r\\nW porę mi o tym wspominasz. Słyszałem,\\r\\nŻe on cię często nawiedzał w tych czasach\\r\\nI że znajdował z twojej strony przystęp\\r\\nŁatwy i chętny. Jeżeli tak było\\r\\n(A udzielono mi o tym wiadomość\\r\\nJako przestrogę), muszę ci powiedzieć,\\r\\nŻe się nie cenisz tak, jakby przystało\\r\\nDbałej o sławę córce Poloniusza.\\r\\nJakież wy macie stosunki? Mów prawdę.\\r\\n\\r\\n\\r\\nOFELIA\\r\\n\\r\\nOświadczył mi się, ojcze, z swą skłonnością.\\r\\n\\r\\n\\r\\nPOLONIUSZ\\r\\n\\r\\nZ skłonnością? Hm, hm! Mówisz jak dzierlatka\\r\\nNiedoświadczona w rzeczach niebezpiecznych.\\r\\nWierzyszli tym tak zwanym oświadczeniom?\\r\\n\\r\\n\\r\\nOFELIA\\r\\n\\r\\nNie wiem, co myśleć mam, mój ojcze.\\r\\n\\r\\n\\r\\nPOLONIUSZ\\r\\n\\r\\n                        Nie wiesz?\\r\\nTo ja ci powiem: Masz myśleć, żeś dziecko,\\r\\nGdy oświadczenia te bez poświadczenia\\r\\nRozsądku bierzesz za dobrą monetę.\\r\\nNie radzę ci się z nim świadczyć, inaczej\\r\\n(Że tej igraszki słów jeszcze użyję)\\r\\nDoświadczysz następstw niedobrych.\\r\\n\\r\\n\\r\\nOFELIA\\r\\n\\r\\n                        Wynurzał\\r\\nMi swoją miłość bardzo obyczajnie.\\r\\n\\r\\n\\r\\nPOLONIUSZ\\r\\n\\r\\nTak, tak, bo czynić to jest obyczajem.\\r\\n\\r\\n\\r\\nOFELIA\\r\\n\\r\\nI słowa swoje stwierdził najświętszymi,\\r\\nJakie być mogą, przysięgami.\\r\\n\\r\\n\\r\\nPOLONIUSZ\\r\\n\\r\\n                        Plewy\\r\\nNa młode wróble! Wiem ja, gdy krew kipi,\\r\\nJak wtedy dusza hojną jest w kładzeniu\\r\\nPrzysiąg na usta. Nie bierz tych wybuchów\\r\\nZa ogień, więcej z nich światła niż ciepła,\\r\\nA i to światło gaśnie w oka mgnieniu.\\r\\nBądź odtąd trochę skąpsza w przystępności\\r\\nI więcej sobie waż rozmowę swoją\\r\\nNiż wyzywanie drugich do rozmowy.\\r\\nCo się zaś księcia Hamleta dotyczy,\\r\\nBacz na to, że on jeszcze młodzieniaszek\\r\\nI że mu więcej jest wolno, niż tobie\\r\\nMoże być wolno kiedykolwiek. Słowem,\\r\\nNie ufaj jego przysięgom, bo one\\r\\nSą jak kuglarze, czym innym, niż szaty\\r\\nIch pokazują: orędownicami\\r\\nBezbożnych chuci, biorącymi pozór\\r\\nŚwiętości, aby tym łacniej usidlić\\r\\nNaiwne serca. Krótko mówiąc, nie chcę,\\r\\nAbyś od dziś dnia czas swój marnowała\\r\\nNa zadawanie się z księciem Hamletem.\\r\\nPamiętaj, nie chcę tego. Możesz odejść.\\r\\n\\r\\n\\r\\nOFELIA\\r\\n\\r\\nBędęć posłuszną, panie.\\r\\n\\r\\n/ Wychodzą. /\\r\\n\\r\\n\\r\\n\\r\\nSCENA CZWARTA\\r\\n\\r\\n/ Taras zamkowy. /\\r\\n\\r\\n/ Wchodzą Hamlet, Horacy i Marcellus. /\\r\\n\\r\\n\\r\\nHAMLET\\r\\n\\r\\nOstry wiatr wieje; przejmujące zimno.\\r\\n\\r\\n\\r\\nHORACY\\r\\n\\r\\nW istocie: bardzo szczypiące powietrze.\\r\\n\\r\\n\\r\\nHAMLET\\r\\n\\r\\nKtóra godzina?\\r\\n\\r\\n\\r\\nHORACY\\r\\n\\r\\n                        Dwunasta dochodzi.\\r\\n\\r\\n\\r\\nMARCELLUS\\r\\n\\r\\nDwunasta biła już.\\r\\n\\r\\n\\r\\nHORACY\\r\\n\\r\\n                        Już? Nie słyszałem.\\r\\nZbliża się zatem czas, o którym widmo\\r\\nZwykło się jawić.\\r\\n\\r\\n/ Odgłos trąb i wystrzałów za sceną. /\\r\\n\\r\\n                        Co to znaczy, panie?\\r\\n\\r\\n\\r\\nHAMLET\\r\\n\\r\\nTo znaczy, że król czuwa z czarą w ręku,\\r\\nZgraję opilców dworskich przepijając;\\r\\nKażdy zaś taki sygnał trąb i kotłów\\r\\nJest triumfalnym hasłem nowej miary\\r\\nPrzezeń spełnionej.\\r\\n\\r\\n\\r\\nHORACY\\r\\n\\r\\n                        Czy to taki zwyczaj?\\r\\n\\r\\n\\r\\nHAMLET\\r\\n\\r\\nZwyczaj zaiste; moim jednak zdaniem,\\r\\nLubom tu zrodzon i z tym oswojony,\\r\\nChlubniej byłoby taki zwyczaj łamać\\r\\nNiż zachowywać. Te biby na zabój\\r\\nW pośmiech i wzgardę tylko nas podają\\r\\nU innych ludów: beczkami nas mienią\\r\\nI trzodzie chlewnej właściwy przydomek\\r\\nHańbi nazwisko nasze. W rzeczy samej,\\r\\nChoćbyśmy zresztą byli bez zarzutu,\\r\\nTo jedno już by starło z naszych czynów\\r\\nZaszczytną cechę ich wnętrznej wartości.\\r\\nI pojedynczym ludziom się to zdarza:\\r\\nNiejeden skutkiem naturalnych przywar —\\r\\nCzyli to rodu (czemu nic nie winien,\\r\\nBo któż obiera sobie pochodzenie),\\r\\nCzy to jakiegoś krwi usposobienia,\\r\\nKtóre częstokroć rwie tamy rozumu,\\r\\nCzy to nałogu przeciwnego formom\\r\\nPrzyzwoitości — niejeden, powiadam,\\r\\nUpośledzony w taki sposób jaką\\r\\nSzczególną wadą, bądź to organicznie,\\r\\nBądź przypadkowo — choćby jego cnoty\\r\\nByły skądinąd jako kryształ czyste\\r\\nI mnogie, jako być mogą w człowieku —\\r\\nTą jedną skazą zarażony będzie\\r\\nW opinii ludzi. Jedna drachma złego\\r\\nNiweczy wszelkie szlachetne pierwiastki.\\r\\n\\r\\n/ Duch wchodzi. /\\r\\n\\r\\n\\r\\nHORACY\\r\\n\\r\\nWidzisz go, panie?\\r\\n\\r\\n\\r\\nHAMLET\\r\\n\\r\\n                        Aniołowie Pana\\r\\nZastępów, miejcie mię w swojej opiece!\\r\\nBłogosławionyś ty czy potępiony,\\r\\nTchnieszli tchem niebios czy wyziewem piekieł,\\r\\nMaszli zamiary zgubne czy przyjazne,\\r\\nPrzychodzisz w takiej postaci, że muszę\\r\\nWydobyć z ciebie głos. Hamlecie, królu,\\r\\nOjcze mój, władco Danii, odpowiadaj!\\r\\nNie pozostawiaj mię w nieświadomości;\\r\\nPowiedz, dlaczego święte kości twoje,\\r\\nNa wieki w trumnie złożone, przebiły\\r\\nŚmiertelny całun; dlaczego grobowiec,\\r\\nW który widzielim cię zstępującego,\\r\\nPodniósł swe ciężkie marmurowe wieko,\\r\\nŻeby cię zwrócić ziemi? Co to znaczy?\\r\\nŻe ty, trup, znowu w kompletnym rynsztunku\\r\\nPodksiężycowy ten padół odwiedzasz,\\r\\nCzyniąc noc straszną i nas, niedołężnych\\r\\nSynów tej ziemi, wstrząsając myślami,\\r\\nPrzechodzącymi metę naszych pojęć?\\r\\nO, powiedz, co to jest! Co za cel tego?\\r\\nCzego chcesz od nas?\\r\\n\\r\\n\\r\\nHORACY\\r\\n\\r\\n                        Daje ci znak, panie,\\r\\nAbyś z nim poszedł, jakby chciał sam na sam\\r\\nPomówić z tobą.\\r\\n\\r\\n\\r\\nMARCELLUS\\r\\n\\r\\n                        Jak uprzejmym gestem\\r\\nWzywa cię, panie, w ustronniejsze miejsce.\\r\\nNie idź z nim jednak.\\r\\n\\r\\n\\r\\nHORACY\\r\\n\\r\\n                        Nie chodź, mości książę.\\r\\n\\r\\n\\r\\nHAMLET\\r\\n\\r\\nChce ze mną mówić: pójdę.\\r\\n\\r\\n\\r\\nHORACY\\r\\n\\r\\n                        Nie czyń tego,\\r\\nŁaskawy panie.\\r\\n\\r\\n\\r\\nHAMLET\\r\\n\\r\\n                        Czegóż bym się lękał?\\r\\nTo życie szpilki złamanej niewarte,\\r\\nA dusza moja, jak on, nieśmiertelna.\\r\\nPatrz, znowu na mnie kiwa… Pójdę za nim.\\r\\n\\r\\n\\r\\nHORACY\\r\\n\\r\\nA gdyby on cię zaprowadził, panie,\\r\\nNad przepaść, na brzeg owej groźnej skały,\\r\\nKtóra się stromo spuszcza w morską otchłań,\\r\\nI tam przedzierzgnął się w inne postacie,\\r\\nJeszcze straszniejsze, które by ci mogły\\r\\nOdjąć, o panie, przytomność umysłu\\r\\nI w obłąkanie cię wprawić? Zważ tylko!\\r\\nJuż samo tamto miejsce bez żadnego\\r\\nInnego wpływu budzi rozpaczliwe\\r\\nUsposobienie w każdym, kto spostrzeże\\r\\nMorze na tyle sążni tuż pod sobą\\r\\nI słyszy jego huk.\\r\\n\\r\\n\\r\\nHAMLET\\r\\n\\r\\n                        Wciąż na mnie kiwa.\\r\\nIdź już, idź; pójdę z tobą.\\r\\n\\r\\n\\r\\nMARCELLUS\\r\\n\\r\\n                        Zostań, panie.\\r\\n\\r\\n\\r\\nHAMLET\\r\\n\\r\\nPuśćcie mnie!\\r\\n\\r\\n\\r\\nHORACY\\r\\n\\r\\n                        Wstrzymaj się, panie, pozostań!\\r\\n\\r\\n\\r\\nHAMLET\\r\\n\\r\\nLos mój mnie woła i najmniejszą żyłkę\\r\\nMojego ciała czyni tak potężną\\r\\nJak najsilniejszy nerw lwa nemejskiego.\\r\\n\\r\\n/ Duch nie przestaje kiwać. /\\r\\n\\r\\nCiągle mnie wzywa! Puśćcie mnie!\\r\\n\\r\\n/ wyrywając się /\\r\\n\\r\\n                        Na Boga!\\r\\nW upiora zmienię tego, co mnie dłużej\\r\\nWstrzymywać będzie. — Idź, śpieszę za tobą.\\r\\n\\r\\n/ Duch i Hamlet wychodzą. /\\r\\n\\r\\n\\r\\nHORACY\\r\\n\\r\\nImaginacja w szał go wprawia.\\r\\n\\r\\n\\r\\nMARCELLUS\\r\\n\\r\\n                        Idźmy\\r\\nW trop za nim; tu nie w porę posłuszeństwo.\\r\\n\\r\\n\\r\\nHORACY\\r\\n\\r\\nIdźmy. Na czymże się to skończy?\\r\\n\\r\\n\\r\\nMARCELLUS\\r\\n\\r\\n                        Widno\\r\\nJest coś chorobliwego w państwie duńskim.\\r\\n\\r\\n\\r\\nHORACY\\r\\n\\r\\nNiebo zaradzi temu.\\r\\n\\r\\n\\r\\nMARCELLUS\\r\\n\\r\\n                        Spieszmy za nim.\\r\\n\\r\\n/ Wychodzą. /\\r\\n\\r\\n\\r\\n\\r\\nSCENA PIĄTA\\r\\n\\r\\n/ Oddalona część tarasu. /\\r\\n\\r\\n/ Wchodzą Duch i Hamlet. /\\r\\n\\r\\n\\r\\nHAMLET\\r\\n\\r\\nGdzie mnie prowadzisz? Mów; nie pójdę dalej.\\r\\n\\r\\n\\r\\nDUCH\\r\\n\\r\\nSłuchaj mnie.\\r\\n\\r\\n\\r\\nHAMLET\\r\\n\\r\\n                        Słucham.\\r\\n\\r\\n\\r\\nDUCH\\r\\n\\r\\n                        Zbliża się godzina,\\r\\nO której w srogie, siarczyste płomienie\\r\\nMuszę powrócić znowu.\\r\\n\\r\\n\\r\\nHAMLET\\r\\n\\r\\n                        Biedny duchu!\\r\\n\\r\\n\\r\\nDUCH\\r\\n\\r\\nNie lituj się nade mną, ale bacznym\\r\\nUchem ogarnij to, co ci mam odkryć.\\r\\n\\r\\n\\r\\nHAMLET\\r\\n\\r\\nMów, powinnością moją słuchać ciebie.\\r\\n\\r\\n\\r\\nDUCH\\r\\n\\r\\nJak niemniej zemścić się, gdy mnie wysłuchasz.\\r\\n\\r\\n\\r\\nHAMLET\\r\\n\\r\\nZemścić się?\\r\\n\\r\\n\\r\\nDUCH\\r\\n\\r\\n                        Jestem duchem twego ojca,\\r\\nSkazanym tułać się nocą po świecie,\\r\\nA przez dzień jęczeć w ogniu, póki wszystek\\r\\nKał popełnionych za żywota grzechów\\r\\nNie wypali się we mnie. Gdybym miejsca\\r\\nMojej pokuty sekret mógł wyjawić,\\r\\nTakie bym rzeczy ci opisał, których\\r\\nNajmniejszy szczegół rozdarłby ci duszę,\\r\\nMłodą krew twoją zmroził, oczy twoje\\r\\nJak gwiazdy z posad wydobył, zwinięte,\\r\\nGładkie kędziory twoje wyprostował\\r\\nTak, że ich każdy włos stanąłby dębem\\r\\nJako na jeżu kolce; ale takich\\r\\nPodań nie znosi ludzkie ucho. Słuchaj,\\r\\nO, słuchaj, słuchaj, jeśli choć cokolwiek\\r\\nKochałeś twego ojca.\\r\\n\\r\\n\\r\\nHAMLET\\r\\n\\r\\n                        Przebóg!\\r\\n\\r\\n\\r\\nDUCH\\r\\n\\r\\n                        Pomścij\\r\\nŚmierć jego, dzieło ohydnego mordu!\\r\\n\\r\\n\\r\\nHAMLET\\r\\n\\r\\nMordu?\\r\\n\\r\\n\\r\\nDUCH\\r\\n\\r\\n                        Tak, mordu; wszelki mord ohydny,\\r\\nLecz ten był nadzwyczajny, niesłychany.\\r\\n\\r\\n\\r\\nHAMLET\\r\\n\\r\\nDlaboga, wymień go, wymień czym prędzej,\\r\\nAbym na skrzydłach chyżych jak modlitwa\\r\\nLub myśl kochanka podążył ku zemście.\\r\\n\\r\\n\\r\\nDUCH\\r\\n\\r\\nZdajesz się pełen dobrych chęci, byłbyś\\r\\nTeż nikczemniejszy niż najlichsze ziele,\\r\\nWegetujące nad brzegami Lety,\\r\\nGdybyś pozostał na to obojętny.\\r\\nSłuchaj więc, słuchaj, Hamlecie. Puszczono\\r\\nRozgłos, że podczas mego snu w ogrodzie\\r\\nWąż mnie ukąsił; takim to skłamanym\\r\\nPowodem śmierci mej zwiedziono Danię;\\r\\nDowiedz się bowiem, szlachetny młodzieńcze,\\r\\nŻe ów wąż, który zabił twego ojca,\\r\\nNosi dziś jego koronę.\\r\\n\\r\\n\\r\\nHAMLET\\r\\n\\r\\n                        O nieba!\\r\\nStryj! Nie zawiodły mnie przeczucia moje.\\r\\n\\r\\n\\r\\nDUCH\\r\\n\\r\\nTen to bezwstydny, cudzołożny potwór\\r\\nZdradnymi dary, czarami wymowy\\r\\n(Przeklęte dary, przeklęta wymowa,\\r\\nKtóra tak może złudzić!) ku sromocie\\r\\nPotrafił skłonić wolę mojej niby\\r\\nCnotliwej żony. O Hamlecie! cóż to\\r\\nBył za upadek! Ode mnie, którego\\r\\nMiłość statecznie chodziła dłoń w dłoni\\r\\nZ ślubną przysięgą, w objęcia nędznika,\\r\\nKtórego dary przyrodzone były\\r\\nNaprzeciw moich tak liche!\\r\\nLecz jako cnota pozostaje czystą,\\r\\nChoćby ją sprośność w postaci niebianki\\r\\nUsiłowała skusić, tak zła żądza,\\r\\nChoćby ją łączył ślub z aniołem nawet,\\r\\nPrędko uprzykrzy sobie święte łoże\\r\\nI rzuci się na barłóg.\\r\\nAle dość tego! Już powietrze ranne\\r\\nCzuć mi się daje; muszę kończyć: kiedym\\r\\nRaz po południu jak zwykle w ogrodzie\\r\\nBezpiecznie zasnął, wkradł się stryj twój z flaszką\\r\\nZawierającą blekotowe krople\\r\\nI wlał mi w ucho ten zabójczy rozczyn,\\r\\nKtórego siła tak jest nieprzyjazna\\r\\nLudzkiej naturze, że jak żywe srebro\\r\\nPrzebiega nagle wszystkie drogi, wszystkie\\r\\nKanały ciała i jako sok kwaśny\\r\\nWlany do mleka ścina wnet i zgęszcza\\r\\nWszystką krew zdrową. Tak było i z moją;\\r\\nI wraz plugawy trąd, jak u Łazarza,\\r\\nWystąpił na mnie i brzydką skorupą\\r\\nPokrył mi całe ciało.\\r\\nTak to śpiąc, ręką brata pozbawiony\\r\\nZostałem życia, berła i małżonki,\\r\\nSkoszony w samym kwiecie moich grzechów:\\r\\nBez namaszczenia, bez przygotowania,\\r\\nBez porachunku z sobą wyprawiony\\r\\nZdać porachunek z win jeszcze nie zmytych.\\r\\nO, to okropne! okropne! okropne!\\r\\nMaszli iskierkę czucia, nie ścierp tego;\\r\\nNie pozwól, aby łoże władców Danii\\r\\nByło ohydnym gniazdem wszeteczeństwa.\\r\\nJakkolwiek jednak czyn ten pomścić zechcesz,\\r\\nNie kalaj swojej duszy, nie czyń przeciw\\r\\nMatce zamachów; pozostaw ją niebu\\r\\nI owym cierniom, które w głębi łona\\r\\nWystępnych siedzą; zrobią one swoje.\\r\\nBądź zdrów, świecący robaczek oznajmia,\\r\\nŻe ranek już jest bliski; wątłe bowiem\\r\\nŚwiatełko jego znacznie już pobladło;\\r\\nŻegnam cię, żegnam cię; pamiętaj o mnie.\\r\\n\\r\\n/ znika /\\r\\n\\r\\n\\r\\nHAMLET\\r\\n\\r\\nO wy niebieskie potęgi! O ziemio!\\r\\nCóż więcej? Mamże piekło jeszcze wezwać?\\r\\nNie, o nie! Krzep się, krzep się, serce moje!\\r\\nPrężcie się nerwy! Pamiętać o tobie?\\r\\nO biedny duchu, stanie ci się zadość.\\r\\nDopóki tylko w tej znękanej głowie\\r\\nPamięć żyć będzie. Pamiętać o tobie?\\r\\nWraz pamięć moja z tablic swych wykreśli\\r\\nWszelkie powszednie, tuzinkowe myśli;\\r\\nKsiążkową mądrość, obrazy, wrażenia,\\r\\nPłody młodości lub zastanowienia,\\r\\nWszystko, co związek ma z przyszłym mym bytem;\\r\\nTo, coś mi zlecił, to tylko wyrytem\\r\\nW księdze mojego mózgu pozostanie;\\r\\nTak mi dopomóż, wiekuisty Panie!\\r\\nO wiarołomna niewiasto! O łotrze,\\r\\nUśmiechający się, bezczelny łotrze!\\r\\nMuszę to sobie zapisać, że można\\r\\nNosić na ustach uśmiech i być łotrem —\\r\\nW Danii przynajmniej\\r\\n\\r\\n/ wyjmuje pugilares i zapisuje /\\r\\n\\r\\n                        Tak; siedź tu, stryjaszku,\\r\\nTerazże, duszo moja, pilnuj hasła,\\r\\nA tym jest: Żegnam cię, pamiętaj o mnie!\\r\\nPrzysiągłem mu być wiernym.\\r\\n\\r\\n\\r\\nHORACY\\r\\n\\r\\n/ za sceną /\\r\\n\\r\\n                        Królewiczu!\\r\\n\\r\\n\\r\\nMARCELLUS\\r\\n\\r\\n/ podobnież /\\r\\n\\r\\nKsiążę Hamlecie!\\r\\n\\r\\n\\r\\nHORACY\\r\\n\\r\\n                        Chroń go, Panie!\\r\\n\\r\\n\\r\\nHAMLET\\r\\n\\r\\n                        Amen!\\r\\n\\r\\n\\r\\nMARCELLUS\\r\\n\\r\\nHop, hop, hop, mości książę!\\r\\n\\r\\n\\r\\nHAMLET\\r\\n\\r\\n                        Hop, hop, chłopcze!\\r\\nTu, tu, mój ptaszku!\\r\\n\\r\\n/ Horacy i Marcellus wchodzą. /\\r\\n\\r\\n\\r\\nHORACY\\r\\n\\r\\n                        I cóż?\\r\\n\\r\\n\\r\\nMARCELLUS\\r\\n\\r\\n                        I cóż, panie?\\r\\n\\r\\n\\r\\nHAMLET\\r\\n\\r\\nDziwy!\\r\\n\\r\\n\\r\\nHORACY\\r\\n\\r\\n                        Opowiedz nam to, panie.\\r\\n\\r\\n\\r\\nHAMLET\\r\\n\\r\\n                        Właśnie!\\r\\nŻebyście potem roztrąbili.\\r\\n\\r\\n\\r\\nHORACY\\r\\n\\r\\n                        Jaż bym\\r\\nMógł to uczynić?\\r\\n\\r\\n\\r\\nMARCELLUS\\r\\n\\r\\n                        O, ani ja pewnie!\\r\\n\\r\\n\\r\\nHAMLET\\r\\n\\r\\nCóż wy powiecie na to? Któż by sądził?\\r\\nAle będziecie milczeć?\\r\\n\\r\\n\\r\\nHORACY I MARCELLUS\\r\\n\\r\\n                        Jak Bóg w niebie!\\r\\n\\r\\n\\r\\nHAMLET\\r\\n\\r\\nNie ma na całą Danię nikczemnika,\\r\\nKtóry by nie był kompletnym ladaco.\\r\\n\\r\\n\\r\\nHORACY\\r\\n\\r\\nDo objawienia nam tego nie trzeba,\\r\\nŻeby aż duchy wychodziły z grobów.\\r\\n\\r\\n\\r\\nHAMLET\\r\\n\\r\\nW istocie, macie słuszność. Owóż tedy\\r\\nNie pozostaje nam teraz nic więcej,\\r\\nJeno bez żadnych dalszych korowodów\\r\\nUścisnąć sobie dłonie i pójść z Bogiem.\\r\\nWy idźcie, gdzie wam każe iść interes\\r\\nLub skłonność — każdy bowiem na tym świecie\\r\\nMa jakąś skłonność lub interes; ja zaś\\r\\nW prostocie mojej pójdę się pomodlić.\\r\\n\\r\\n\\r\\nHORACY\\r\\n\\r\\nTo są czcze tylko słowa, mości książę.\\r\\n\\r\\n\\r\\nHAMLET\\r\\n\\r\\nPrzykro mi, żeście obrażeni; z serca\\r\\nW istocie, z serca przykro.\\r\\n\\r\\n\\r\\nHORACY\\r\\n\\r\\n                        Mości książę,\\r\\nNie ma tu żadnej obrazy.\\r\\n\\r\\n\\r\\nHAMLET\\r\\n\\r\\n                        I owszem.\\r\\nZaprawdę mówię wam, jest tu obraza,\\r\\nI wielka. Co się tyczy tego ducha,\\r\\nJest to duch dobry; poprzestańcie na tym;\\r\\nCo zaś pomiędzy nim a mną tu zaszło,\\r\\nCiekawość swoją w tej mierze przytłumcie\\r\\nCałą możliwą dozą rezygnacji.\\r\\nA teraz, moi mili przyjaciele,\\r\\nW imię przyjaźni, w imię koleżeństwa,\\r\\nZróbcie mi jedną grzeczność.\\r\\n\\r\\n\\r\\nHORACY\\r\\n\\r\\n                        Jaką, panie?\\r\\n\\r\\n\\r\\nHAMLET\\r\\n\\r\\nNie mówcie, coście widzieli tej nocy.\\r\\n\\r\\n\\r\\nHORACY I MARCELLUS\\r\\n\\r\\nNie powiem, panie.\\r\\n\\r\\n\\r\\nHAMLET\\r\\n\\r\\n                        Przysiążcie mi na to.\\r\\n\\r\\n\\r\\nHORACY\\r\\n\\r\\nNa honor, nic nie powiem.\\r\\n\\r\\n\\r\\nMARCELLUS\\r\\n\\r\\n                        I ja także,\\r\\nNa honor.\\r\\n\\r\\n\\r\\nHAMLET\\r\\n\\r\\n                        Na ten miecz raczej przysiążcie.\\r\\n\\r\\n\\r\\nMARCELLUS\\r\\n\\r\\nJużeśmy, panie, przysięgli.\\r\\n\\r\\n\\r\\nHAMLET\\r\\n\\r\\n                        Przysiążcie\\r\\nNa ten miecz, na ten miecz, mówię.\\r\\n\\r\\n\\r\\nDUCH\\r\\n\\r\\n/ spod ziemi /\\r\\n\\r\\n                        Przysiążcie!\\r\\n\\r\\n\\r\\nHAMLET\\r\\n\\r\\nHa, to ty! Stamtąd odzywasz się, stary?\\r\\nSłyszycie tego kipra tam w piwnicy?\\r\\nPrzysiążcież!\\r\\n\\r\\n\\r\\nHORACY\\r\\n\\r\\n                        Na cóż mamy przysiąc, panie?\\r\\n\\r\\n\\r\\nHAMLET\\r\\n\\r\\nŻe o tym, coście widzieli, nikomu\\r\\nNigdy a nigdy nie powiecie słowa.\\r\\nPrzysiążcież na ten miecz!\\r\\n\\r\\n\\r\\nDUCH\\r\\n\\r\\n/ spod ziemi /\\r\\n\\r\\n                        Przysiążcie!\\r\\n\\r\\n\\r\\nHAMLET\\r\\n\\r\\n                        Znowu?\\r\\nHic et ubique? Odmieńmy więc miejsce.\\r\\nPójdźcie tu, moi panowie, połóżcie\\r\\nNa moim mieczu palce i przysiążcie,\\r\\nŻe o tym, coście słyszeli, nikomu\\r\\nNic nie powiecie.\\r\\n\\r\\n\\r\\nDUCH\\r\\n\\r\\n/ spod ziemi /\\r\\n\\r\\n                        Przysiążcie!\\r\\n\\r\\n\\r\\nHAMLET\\r\\n\\r\\n                        Ha, krecie!\\r\\nTak prędko umiesz szybować pod ziemią?\\r\\nWyborny z ciebie minier! No, panowie.\\r\\n\\r\\n\\r\\nHORACY\\r\\n\\r\\nNa Boga, to są rzeczy niepojęte!\\r\\n\\r\\n\\r\\nHAMLET\\r\\n\\r\\nChciałżebyś wszystko pojąć? O Horacy,\\r\\nWięcej jest rzeczy na ziemi i w niebie,\\r\\nNiż się ich śniło waszym filozofom.\\r\\nPójdźcie tu, i jak pierwej w imię Boga,\\r\\nPrzysiążcie, że jakkolwiek bym się kiedy\\r\\nWydawał dzikim, dziwacznym w obejściu —\\r\\nByć bowiem może, że mi się na przyszłość\\r\\nWyda stosownym przybrać taką postać —\\r\\nŻe, mówię, widząc mnie takim,\\r\\nŻaden z was ani potrząsaniem głowy,\\r\\nAni wzruszeniem ramion, ani wreszcie\\r\\nJakimikolwiek wątpliwymi słowy,\\r\\nJako to: «Hm, hm, wiem ja»; albo: «Mógłbym,\\r\\nGdybym chciał»; albo: «Gdybym był gadułą»;\\r\\nAlbo: «Są tacy, co by mogli» — zgoła,\\r\\nNiczym dwuznacznym nie da się domyślić,\\r\\nŻe wie coś o mnie. Poprzysiążcież na to,\\r\\nJeśli pragniecie, aby się nad wami\\r\\nW nieszczęściu Pan Bóg zmiłował.\\r\\n\\r\\n\\r\\nDUCH\\r\\n\\r\\n/ spod ziemi /\\r\\n\\r\\n                        Przysiążcie!\\r\\n\\r\\n\\r\\nHAMLET\\r\\n\\r\\nUkój się, ukój, rozdrażniony duchu!\\r\\nPomnijcież na wasz ślub, mili panowie,\\r\\nA przez co tylko taki biedny człowiek\\r\\nJak Hamlet, będzie wam zdolny okazać\\r\\nSwoją życzliwość, to was nie ominie.\\r\\nTeraz rozejdźmy się. — Świat wyszedł z formy\\r\\nI mnież to trzeba wracać go do normy!\\r\\n\\r\\n/ Wychodzą. /\\r\\n\\r\\n\\r\\n\\r\\n\\r\\nAKT DRUGI\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Pokój w domu Poloniusza. /\\r\\n\\r\\n/ Poloniusz i Rajnold. /\\r\\n\\r\\n\\r\\nPOLONIUSZ\\r\\n\\r\\nRajnoldzie, oddasz mu waszmość to pismo\\r\\nI te pieniądze.\\r\\n\\r\\n\\r\\nRAJNOLD\\r\\n\\r\\n                        Nie omieszkam, panie.\\r\\n\\r\\n\\r\\nPOLONIUSZ\\r\\n\\r\\nZanim się jednak doń udasz, Rajnoldzie,\\r\\nMądrze byś zrobił, ażebyś poprzednio\\r\\nO jego sprawowaniu się wywiedział.\\r\\n\\r\\n\\r\\nRAJNOLD\\r\\n\\r\\nTak też myślałem, panie.\\r\\n\\r\\n\\r\\nPOLONIUSZ\\r\\n\\r\\n                        Dobrześ myślał,\\r\\nBardzoś roztropnie myślał. Przede wszystkim\\r\\nWypytasz mi się najdokładniej, jacy\\r\\nSą Duńczykowie w Paryżu; jak który\\r\\nI z czego żyje: gdzie bywa i jakie\\r\\nZ kim ma stosunki; gdy zaś skutkiem takich\\r\\nKrętobadawczych, manowcowych pytań\\r\\nDojdziesz, że oni znają mego syna,\\r\\nWtedy przystąpisz do materii o nim\\r\\nBliżej niżeli w poprzednich pytaniach.\\r\\nPowiesz na przykład, udając, jakobyś\\r\\nZnał go z daleka: «Znam jego familię,\\r\\nJego przyjaciół, a w części i jego»;\\r\\nRozumiesz mnie, Rajnoldzie?\\r\\n\\r\\n\\r\\nRAJNOLD\\r\\n\\r\\n                        Najzupełniej.\\r\\n\\r\\n\\r\\nPOLONIUSZ\\r\\n\\r\\n«I jego w części, wprawdzie — dodać możesz —\\r\\nNiewiele, jestli on wszakże tym samym,\\r\\nO którym myślę, wietrznik to, rozpustnik,\\r\\nSkłonny do tego i tego». Zwal wtedy,\\r\\nCo ci się żywnie podoba, na niego;\\r\\nJednakże nic takiego, co by mogło\\r\\nSzwank przynieść jego sławie; tego strzeż się.\\r\\nTakie jedynie przypisz mu wybryki,\\r\\nJakie z młodością i krewkością w parze\\r\\nZazwyczaj chodzą.\\r\\n\\r\\n\\r\\nRAJNOLD\\r\\n\\r\\n                        Więc, na przykład, hazard?\\r\\n\\r\\n\\r\\nPOLONIUSZ\\r\\n\\r\\nTak, albo pochop do zwad, klątw, pijatyk,\\r\\nGachostwa wreszcie: tak daleko możesz\\r\\nPosunąć swoje kłamstwa.\\r\\n\\r\\n\\r\\nRAJNOLD\\r\\n\\r\\n                        Ależ, panie,\\r\\nTo by już jego sławie szwank przyniosło.\\r\\n\\r\\n\\r\\nPOLONIUSZ\\r\\n\\r\\nBynajmniej, jeśli tylko będziesz umiał\\r\\nWziąć się do rzeczy. Nie trzeba ci dawać\\r\\nDo zrozumienia, że on w żądzach swoich\\r\\nJest rozpasany, tego nie chcę; wytknij\\r\\nJego usterki tak subtelnie, żeby\\r\\nOne się zdały tylko nadużyciem\\r\\nWolności, duszy ognistej wybuchem,\\r\\nObłędem wrzącej krwi, słowem, pustotą\\r\\nWłaściwą wszystkim młodym.\\r\\n\\r\\n\\r\\nRAJNOLD\\r\\n\\r\\n                        Rad bym wiedzieć,\\r\\nŁaskawy panie…\\r\\n\\r\\n\\r\\nPOLONIUSZ\\r\\n\\r\\n                        Do czego to wszystko?\\r\\n\\r\\n\\r\\nRAJNOLD\\r\\n\\r\\nTak, panie.\\r\\n\\r\\n\\r\\nPOLONIUSZ\\r\\n\\r\\n                        Zaraz ci powiem: mój zamiar\\r\\nUzasadniony i, jak się spodziewam,\\r\\nNiepłonną skutku dający rękojmię.\\r\\nSkoro na mego syna złożysz waszmość\\r\\nTe drobne chyby, niby skazy, którym\\r\\nUlega każda rzecz, gdy się wyrabia,\\r\\nWtedy, jeżeli tylko ten, którego\\r\\nZa język ciągnąć będziesz, kiedykolwiek\\r\\nMłodzieńca w mowie będącego widział\\r\\nJednej z powyższych praktyk oddanego,\\r\\nTen ktoś, bądź pewien, przywtórzy ci zaraz\\r\\nW ten sposób: «Mości dobrodzieju» albo:\\r\\n«Mój miły panie», albo: «Widzisz, waćpan» —\\r\\nStosownie do zwyczaju miejscowego\\r\\nLub w miarę swojej atencji.\\r\\n\\r\\n\\r\\nRAJNOLD\\r\\n\\r\\n                        Rozumiem.\\r\\n\\r\\n\\r\\nPOLONIUSZ\\r\\n\\r\\nSkoro zaś to ci powie, powie potem…\\r\\nCóżem to dalej miał mówić? Do licha,\\r\\nMiałem powiedzieć coś, na czymżem stanął?\\r\\n\\r\\n\\r\\nRAJNOLD\\r\\n\\r\\nNa tym podobno, że ktoś mi przywtórzy.\\r\\n\\r\\n\\r\\nPOLONIUSZ\\r\\n\\r\\nŻe ci przywtórzy, aha! tak więc tedy\\r\\nTen ktoś przywtórzy ci pewnie w ten sposób:\\r\\n«Znam tego pana, widziałem go wczoraj»,\\r\\nAlbo: «Owego dnia, wtedy a wtedy,\\r\\nZ tym a z tym, i w istocie grał wysoko»;\\r\\nAlbo: «Pokłócił się», albo: «Miał w czubku»,\\r\\nAlbo: «Widziałem, jak wchodził do domu\\r\\nPodejrzanego» i tak dalej. Tak to\\r\\nNa wędę fałszu złowisz karpia prawdy.\\r\\nTak to rozumni, zręczni ludzie, boczkiem,\\r\\nRzemiennym dyszlem zachodząc, umieją\\r\\nTrafić do celu: i tak samo waszmość,\\r\\nWedług wskazówki i instrukcji, jaką\\r\\nCi udzieliłem, poweźmiesz języka\\r\\nO moim synu. Wiesz już, o co idzie?\\r\\n\\r\\n\\r\\nRAJNOLD\\r\\n\\r\\nWiem, panie.\\r\\n\\r\\n\\r\\nPOLONIUSZ\\r\\n\\r\\n                        Jedź więc, niech cię Bóg prowadzi!\\r\\n\\r\\n\\r\\nRAJNOLD\\r\\n\\r\\nDziękuję…\\r\\n\\r\\n\\r\\nPOLONIUSZ\\r\\n\\r\\n                        Zresztą sam śledź jego kroki.\\r\\n\\r\\n\\r\\nRAJNOLD\\r\\n\\r\\nDopełnię tego.\\r\\n\\r\\n\\r\\nPOLONIUSZ\\r\\n\\r\\n                        A niech mi się ćwiczy\\r\\nW muzyce.\\r\\n\\r\\n\\r\\nRAJNOLD\\r\\n\\r\\n                        Dobrze, panie.\\r\\n\\r\\n/ wychodzi /\\r\\n\\r\\n/ Wchodzi Ofelia. /\\r\\n\\r\\n\\r\\nPOLONIUSZ\\r\\n\\r\\n                        Bądź zdrów, waszmość.\\r\\nCo ci to jest, Ofelio? Co się stało?\\r\\n\\r\\n\\r\\nOFELIA\\r\\n\\r\\nAch, panie, takem strasznie się przelękła.\\r\\n\\r\\n\\r\\nPOLONIUSZ\\r\\n\\r\\nCzego? dlaboga?\\r\\n\\r\\n\\r\\nOFELIA\\r\\n\\r\\n                        Siedziałam przy krosnach\\r\\nW moim pokoju, gdy wtem książę Hamlet,\\r\\nZ odkrytą głową, rozpięty, w obwisłych,\\r\\nBrudnych pończochach, blady jak koszula,\\r\\nChwiejący się na nogach, z tak okropnym\\r\\nWyrazem twarzy, jakby się wydostał\\r\\nZ piekła i jego zgrozę chciał obwieścić,\\r\\nStanął przede mną.\\r\\n\\r\\n\\r\\nPOLONIUSZ\\r\\n\\r\\n                        Czyliżby z miłości\\r\\nOszalał?\\r\\n\\r\\n\\r\\nOFELIA\\r\\n\\r\\n                        Nie wiem, ale się obawiam.\\r\\n\\r\\n\\r\\nPOLONIUSZ\\r\\n\\r\\nCóż ci powiedział?\\r\\n\\r\\n\\r\\nOFELIA\\r\\n\\r\\n                        Ujął mnie za rękę,\\r\\nNie mówiąc słowa, i silnie ją trzymał;\\r\\nCofnął się potem na długość ramienia\\r\\nI, drugą rękę przytknąwszy do czoła,\\r\\nW twarz moją wlepił oczy tak badawczo,\\r\\nJak gdyby ją chciał narysować. Długo\\r\\nTak stał, nareszcie, lekko potrząsając\\r\\nMoim ramieniem i kiwając głową,\\r\\nWydał tak ciężkie, żałosne westchnienie,\\r\\nŻe się zdawało, iż mu piersi pękną\\r\\nI życie z niego uleci. Odstąpił\\r\\nWtedy ode mnie i powolnym krokiem\\r\\nSzedł z odwróconą głową poza siebie,\\r\\nKierując się ku drzwiom. Przeszedł w ten sposób\\r\\nPrzez cały pokój, bez pomocy oczu,\\r\\nI wyszedł, ciągle wpatrując się we mnie.\\r\\n\\r\\n\\r\\nPOLONIUSZ\\r\\n\\r\\nMuszę natychmiast udać się do króla;\\r\\nSą to objawy gwałtowne miłości,\\r\\nKtóra się trawi w sobie i prowadzi\\r\\nDo rozpaczliwych kroków, tak jak każda\\r\\nInna namiętność trapiąca ród ludzki;\\r\\nBoleję nad tym. Możeś tymi czasy\\r\\nPrzykre mu jakie słowo powiedziała?\\r\\n\\r\\n\\r\\nOFELIA\\r\\n\\r\\nNie, panie; tylko, tak jak rozkazałeś,\\r\\nOdesłałam mu listy i wzbroniłam\\r\\nDalszych odwiedzin.\\r\\n\\r\\n\\r\\nPOLONIUSZ\\r\\n\\r\\n                        To go w szał wprawiło.\\r\\nBoleję nad tym, żem jego skłonności\\r\\nDokładniej, pilniej nie zbadał. Myślałem,\\r\\nŻe on cię durzy, przywieść chce o zgubę.\\r\\nPrzeklinam teraz moją podejrzliwość.\\r\\nZdaje się, że nam, starym, jest właściwe\\r\\nPrzebierać miarę w przezorności, tak jak\\r\\nNawzajem młodym mało jej posiadać.\\r\\nBiegnę do króla; zatajenie tego\\r\\nWięcej niż rozgłos zrządzić może złego.\\r\\nPójdź.\\r\\n\\r\\n/ Wychodzą. /\\r\\n\\r\\n\\r\\n\\r\\nSCENA DRUGA\\r\\n\\r\\n/ Sala w zamku. /\\r\\n\\r\\n/ Król, Królowa, Rozenkranc, Gildenstern i orszak. /\\r\\n\\r\\n\\r\\nKRÓL\\r\\n\\r\\nWitaj, Rozenkranc, witaj, Gildensternie!\\r\\nPośpiechu, z jakim was tu wezwaliśmy,\\r\\nNie sama tylko chęć widzenia panów\\r\\nByła przyczyną, ale i potrzeba\\r\\nWaszej pomocy. Wiecie już o dziwnym\\r\\nPrzeistoczeniu się Hamleta, mówię\\r\\nPrzeistoczeniu, bo nic w nim tak wewnątrz,\\r\\nJak i na zewnątrz nie jest tym, czym było.\\r\\nCo by innego jak śmierć ojca mogło\\r\\nDo tego stopnia wywieść go za obręb\\r\\nJego natury, nie pojmuję wcale.\\r\\nProszę was przeto, was, coście z nim wzrośli\\r\\nI z bliska z jego wiekiem i myślami\\r\\nSąsiadujecie, abyście czas jakiś\\r\\nRaczyli u nas zostać, by Hamleta\\r\\nTrochę rozerwać, a przy tej okazji\\r\\nZbadać powody obcego nam smutku,\\r\\nNa który, gdyby stał się nam wiadomym,\\r\\nZnaleźlibyśmy może jakiś środek.\\r\\n\\r\\n\\r\\nKRÓLOWA\\r\\n\\r\\nCzęsto on o was wspominał, panowie,\\r\\nI wiem, że nie ma na świecie dwóch ludzi\\r\\nBardziej mu niż wy miłych. Jeśli w dowód\\r\\nŻyczliwych chęci i uczuć uprzejmych\\r\\nZechcecie trochę czasu tu przepędzić\\r\\nI wesprzeć nasze nadzieje, możecie\\r\\nLiczyć na taką wdzięczność z naszej strony,\\r\\nJaka przystoi monarchom.\\r\\n\\r\\n\\r\\nROZENKRANC\\r\\n\\r\\n                        Obojgu\\r\\nWaszym królewskim mościom służy prawo,\\r\\nZ mocy najwyższej ich władzy nad nami,\\r\\nWolę swą w rozkaz przyoblekać raczej\\r\\nNiż w prośbę.\\r\\n\\r\\n\\r\\nGILDENSTERN\\r\\n\\r\\n                        Będziem jednakże posłuszni\\r\\nI dobrowolnie na rozkazy waszych\\r\\nKrólewskich mości u stóp ich składamy\\r\\nNasze usługi.\\r\\n\\r\\n\\r\\nKRÓL\\r\\n\\r\\nDzięki ci za to, Rozenkranc, i tobie,\\r\\nKochany Gildensternie.\\r\\n\\r\\n\\r\\nKRÓLOWA\\r\\n\\r\\nDzięki ci za to, Gildenstern, i tobie,\\r\\nKochany Rozenkranc. Idźcie natychmiast\\r\\nDo mego syna.\\r\\n\\r\\n/ do dworzan /\\r\\n\\r\\n                        Niech tam który wskaże\\r\\nTym panom, gdzie jest Hamlet.\\r\\n\\r\\n\\r\\nGILDENSTERN\\r\\n\\r\\n                        Oby nieba\\r\\nNie uczyniły naszych usiłowań\\r\\nBezowocnymi!\\r\\n\\r\\n\\r\\nKRÓLOWA\\r\\n\\r\\n                        Daj to, dobry Boże!\\r\\n\\r\\n/ Rozenkranc, Gildenstern i jeden z dworzan wychodzą. /\\r\\n\\r\\n/ Wchodzi Poloniusz. /\\r\\n\\r\\n\\r\\nPOLONIUSZ\\r\\n\\r\\nPanie! Wysłane do Norwegii posły\\r\\nSzczęśliwie są już w tej chwili z powrotem.\\r\\n\\r\\n\\r\\nKRÓL\\r\\n\\r\\nZawsześ był waćpan ojcem dobrych nowin.\\r\\n\\r\\n\\r\\nPOLONIUSZ\\r\\n\\r\\nBądź przekonany, miłościwy panie,\\r\\nŻe obowiązki moje względem Boga\\r\\nI mego władcy, tak samo jak duszę,\\r\\nTrzymam w porządku. Jako, zdaje mi się\\r\\n(Jeżeli tylko ten mózg nie zszedł na bok\\r\\nZ drogi trafności, którą zwykł był kroczyć),\\r\\nŻe ostatecznie nie jest mi już obcym,\\r\\nSkąd bierze źródło szaleństwa Hamleta.\\r\\n\\r\\n\\r\\nKRÓL\\r\\n\\r\\nMów; o tym chcemy wiedzieć przede wszystkim.\\r\\n\\r\\n\\r\\nPOLONIUSZ\\r\\n\\r\\nDaj, panie, pierwej posłuchanie posłom;\\r\\nWieść moja będzie na wety po uczcie.\\r\\n\\r\\n\\r\\nKRÓL\\r\\n\\r\\nZróbże im zaszczyt i sam ich tu wprowadź.\\r\\n\\r\\n/ Wychodzi Poloniusz. /\\r\\n\\r\\nOn utrzymuje, kochana Gertrudo,\\r\\nŻe odkrył powód tej zmiany Hamleta.\\r\\n\\r\\n\\r\\nKRÓLOWA\\r\\n\\r\\nNie jest nim, moim zdaniem, nic innego,\\r\\nTylko śmierć ojca i nasz rychły związek.\\r\\n\\r\\n/ Poloniusz wraca, a wraz z nim wchodzą Korneliusz i Woltymand. /\\r\\n\\r\\n\\r\\nKRÓL\\r\\n\\r\\nDojdziemy tego. Witajcie, panowie.\\r\\nCóż nam śle przez was nasz brat, król norweski?\\r\\n\\r\\n\\r\\nWOLTYMAND\\r\\n\\r\\nNajuprzejmiejszych pozdrowień zamianę.\\r\\nNa przełożenie nasze kazał zaraz\\r\\nWstrzymać zaciągi swojego synowca,\\r\\nKtóre mu zdały się być wymierzone\\r\\nPrzeciw Polakom, które jednak, bliżej\\r\\nPoznawszy, znalazł zwróconymi przeciw\\r\\nWaszej królewskiej mości. Rozjątrzony\\r\\nTakim niegodnym korzystaniem z jego\\r\\nPóźnego wieku i niemocy, kazał\\r\\nZatrzymać gońcom Fortynbrasa, który\\r\\nZ pokorą stawił się i, wysłuchawszy\\r\\nNapomnień stryja, przysiągł wobec niego,\\r\\nŻe póki życia nigdy przeciw waszej\\r\\nKrólewskiej mości nie wzniesie oręża:\\r\\nCzym ucieszony starzec trzy tysiące\\r\\nKoron intraty rocznej mu przeznaczył\\r\\nI owe wojska, przezeń zwerbowane,\\r\\nUżyć pozwolił mu przeciw Polakom.\\r\\nNam zaś doręczył ten list, którym prosi\\r\\n\\r\\n/ podaje papier /\\r\\n\\r\\nWaszą królewską mość o pozwolenie\\r\\nPrzejścia tym wojskom przez duńskie dzierżawy,\\r\\nPrzy zapewnieniu im bezpieczeństw, w liście\\r\\nTym wymienionych.\\r\\n\\r\\n\\r\\nKRÓL\\r\\n\\r\\n                        Poprzestajem na tym.\\r\\nW wolniejszym czasie przejrzymy to pismo,\\r\\nPomyślim nad nim, odpowiemy na nie.\\r\\nTymczasem waszmość panom dziękujemy\\r\\nZa ich skuteczne trudy. Idźcie spocząć.\\r\\nBędziemy dzisiaj wieczerzali razem;\\r\\nMiło nam widzieć was z powrotem.\\r\\n\\r\\n/ Woltymand i Korneliusz wychodzą. /\\r\\n\\r\\n\\r\\nPOLONIUSZ\\r\\n\\r\\n                        To się\\r\\nDobrze powiodło. Miłościwy panie\\r\\nI miłościwa pani, chcieć określić,\\r\\nCzym jest majestat, czym powinność sługi,\\r\\nDlaczego dzień jest dniem, a noc jest nocą,\\r\\nA czas jest czasem, byłoby to jedno,\\r\\nCo chcieć zmarnować dzień, noc i czas drogi.\\r\\nZ tego powodu, ile że treściwość\\r\\nJest duszą mowy, a rozwlekłość ciałem\\r\\nI powierzchownym tylko bawidełkiem,\\r\\nChcę być treściwym. Cny wasz syn oszalał,\\r\\nOszalał, mówię; ściśle bowiem biorąc,\\r\\nSzaleństwo czymże jest, jeśli nie stanem\\r\\nCzłowieka szalonego?\\r\\n\\r\\n\\r\\nKRÓLOWA\\r\\n\\r\\n                        Więcej treści\\r\\nW mniej sztucznych frazach.\\r\\n\\r\\n\\r\\nPOLONIUSZ\\r\\n\\r\\n                        Przysięgam, o pani,\\r\\nŻe się bynajmniej o sztukę nie silę.\\r\\nSyn wasz oszalał, jest to prawda; prawda,\\r\\nŻe to nieszczęście, i nieszczęście wzajem,\\r\\nŻe to jest prawda. Otóż się skleiła\\r\\nDziwna figura jakaś retoryczna.\\r\\nBodaj to! Licho zabierz sztuczne frazy!\\r\\nStanąłem tedy na tym, że dostojny\\r\\nSyn wasz sfiksował; dobrze; idzie teraz\\r\\nO wyśledzenie przyczyn tej fiksacji,\\r\\nKtóra, nie będąc fikcją, już tym samym\\r\\nNie może nie mieć przyczyn; to rzecz pewna;\\r\\nW jaki zaś sposób pewna i o ile,\\r\\nRozważcie państwo sami.\\r\\nMam córkę; mam ją, ponieważ jest moja.\\r\\nTa tedy dziewka, pomna obowiązku\\r\\nI rozkazowi mojemu powolna,\\r\\nOddała mi ten świstek. Posłuchajcie\\r\\nI konkludujcie państwo.\\r\\n\\r\\n/ czyta /\\r\\n\\r\\n«Do niebiańskiego bóstwa mojej duszy, tysiącem wdzięków okraszonej Ofelii». To niestosowne wyrażenie, trywialne wyrażenie. Okraszonej — nie jestże wyrażeniem trywialnym? Ale idźmy dalej. (czyta) «Twojemu cudnie białemu łonu powierzam tych kilka wyrazów».\\r\\n\\r\\n\\r\\nKRÓLOWA\\r\\n\\r\\nCzy to Hamlet do niej pisał?\\r\\n\\r\\n\\r\\nPOLONIUSZ\\r\\n\\r\\nCierpliwości, miłościwa pani; niczego nie zataję.\\r\\n\\r\\n/ czyta /\\r\\n\\r\\n«Wątp, czy gwiazdy lśnią na niebie;\\r\\nWątp o tym, czy słońce wschodzi;\\r\\nWątp, czy prawdy blask nie zwodzi;\\r\\nLecz nie wątp, że kocham ciebie.\\r\\n\\r\\nO najmilsza Ofelio, nie biegłym w rymowaniu; nie umiem skandować westchnień moich, ale że cię bardzo, a bardzo kocham, temu wierz. Bądź zdrową. Twój na zawsze, dopóki ta machina pozostanie jego własnością,\\r\\n\\r\\nHamlet».\\r\\n\\r\\nTo mi posłuszna pokazała córka\\r\\nI uszom moim odkryła zarazem,\\r\\nTak co do czasu, miejsca, jak sposobu,\\r\\nWszystkie zaloty jego.\\r\\n\\r\\n\\r\\nKRÓL\\r\\n\\r\\n                        Ale jakże\\r\\nOna przyjęła te jego zaloty?\\r\\n\\r\\n\\r\\nPOLONIUSZ\\r\\n\\r\\nCóż o mnie myślisz, mości królu?\\r\\n\\r\\n\\r\\nKRÓL\\r\\n\\r\\n                        Myślę,\\r\\nŻeś waćpan prawy, honorowy człowiek.\\r\\n\\r\\n\\r\\nPOLONIUSZ\\r\\n\\r\\nTakim starałem się zawsze okazać.\\r\\nCóż byś mógł sobie o mnie myśleć, panie,\\r\\nGdybym tę miłość tak namiętną widział\\r\\nBył w jej zarodzie (a mówiąc nawiasem,\\r\\nDostrzegłem ją był pierwej, nim mi o niej\\r\\nDoniosła moja córka); cóż by sobie\\r\\nKrólowa pani mogła o mnie myśleć,\\r\\nGdybym był wtedy spokojnie odegrał\\r\\nRolę koperty lub pugilaresu\\r\\nLub serce moje zrobił głuchoniemym\\r\\nI gnuśnym okiem patrzał na tę miłość?\\r\\nCóż byście państwo mogli byli sobie\\r\\nO mnie pomyśleć? Jam sprawy nie zaspał\\r\\nI wnet dziewczynie mojej powiedziałem:\\r\\n«Hamlet jest księciem nad waściną sferę;\\r\\nNie będzie z tego nic». Dałem jej przy tym\\r\\nSurowe upomnienia, aby odtąd\\r\\nNie przyjmowała ani jego wizyt,\\r\\nAni biletów, ani podarunków.\\r\\nTakem uczynił; ona usłuchała,\\r\\nA on, on, krótko mówiąc, zawiedziony\\r\\nW swoich nadziejach, popadł najprzód w smutek,\\r\\nPotem w bezsenność, potem w wstręt do jadła,\\r\\nNastępnie w niemoc, następnie w gorączkę,\\r\\nI tak stopniami aż w szaleństwo, które\\r\\nTrawi go teraz z wielkim naszym żalem.\\r\\n\\r\\n\\r\\nKRÓL\\r\\n\\r\\nCóż mówisz na to?\\r\\n\\r\\n\\r\\nKRÓLOWA\\r\\n\\r\\n                        Hm! to by być mogło.\\r\\n\\r\\n\\r\\nPOLONIUSZ\\r\\n\\r\\nCzyż się zdarzyło kiedy, rad bym wiedzieć,\\r\\nAby tam, gdzie ja powiedziałem: tak jest,\\r\\nW istocie było inaczej?\\r\\n\\r\\n\\r\\nKRÓL\\r\\n\\r\\n                        Nie pomnę.\\r\\n\\r\\n\\r\\nPOLONIUSZ\\r\\n\\r\\n/ wskazuje na kark i głowę /\\r\\n\\r\\nZdejmcie to z tego, jeżeli tak nie jest.\\r\\nSkoro sposobność posłuży, wykryję,\\r\\nGdzie siedzi prawda, chociażby się skryła\\r\\nW wnętrznościach ziemi.\\r\\n\\r\\n\\r\\nKRÓL\\r\\n\\r\\n                        Jakże byśmy mogli\\r\\nSprawdzić to?\\r\\n\\r\\n\\r\\nPOLONIUSZ\\r\\n\\r\\n                        Wiecie państwo, że on czasem\\r\\nPrzez kilka godzin zwykł się w tej galerii\\r\\nPrzechadzać.\\r\\n\\r\\n\\r\\nKRÓLOWA\\r\\n\\r\\n                        W rzeczy samej zwykł to czynić.\\r\\n\\r\\n\\r\\nPOLONIUSZ\\r\\n\\r\\nTaką więc porę upatrzywszy kiedy,\\r\\nWprowadzę tutaj moją córkę: wasze\\r\\nKrólewskie moście będą mogły wtedy\\r\\nUkryć się ze mną ówdzie za obiciem\\r\\nI być świadkami ich spotkania. Jeśli\\r\\nOn jej nie kocha i nie skutkiem tego\\r\\nUtracił zmysły, to niech z szambelana\\r\\nZostanę prostym chłopem albo klechą.\\r\\n\\r\\n/ Wchodzi Hamlet czytając. /\\r\\n\\r\\n\\r\\nKRÓLOWA\\r\\n\\r\\nPatrzcie, jak smutno biedny chłopiec z książką\\r\\nZbliża się tutaj.\\r\\n\\r\\n\\r\\nPOLONIUSZ\\r\\n\\r\\n                        Oddalcie się, państwo,\\r\\nBłagam was; ja z nim pomówię, pozwólcie.\\r\\n\\r\\n/ Król i Królowa wychodzą ze swym orszakiem. /\\r\\n\\r\\nJakże się miewa mój łaskawy książę Hamlet?\\r\\n\\r\\n\\r\\nHAMLET\\r\\n\\r\\nDobrze, dzięki Bogu.\\r\\n\\r\\n\\r\\nPOLONIUSZ\\r\\n\\r\\nWieszli, kto jestem, panie?\\r\\n\\r\\n\\r\\nHAMLET\\r\\n\\r\\nWiem doskonale: jesteś rybak.\\r\\n\\r\\n\\r\\nPOLONIUSZ\\r\\n\\r\\nZaprawdę, nie jestem nim.\\r\\n\\r\\n\\r\\nHAMLET\\r\\n\\r\\nTym ci gorzej, rad bym, żebyś był tak uczciwym człowiekiem.\\r\\n\\r\\n\\r\\nPOLONIUSZ\\r\\n\\r\\nUczciwym, mości książę?\\r\\n\\r\\n\\r\\nHAMLET\\r\\n\\r\\nTak jest, mości panie. Być uczciwym w dziejach tego świata na jedno wychodzi, co być wybranym między tysiącami.\\r\\n\\r\\n\\r\\nPOLONIUSZ\\r\\n\\r\\nMasz wielką słuszność, mości książę.\\r\\n\\r\\n\\r\\nHAMLET\\r\\n\\r\\nJeżeli bowiem słońce płodzi w zdechłym psie robaki, promienie bóstwa ścierwo całują. Czy masz waćpan córkę?\\r\\n\\r\\n\\r\\nPOLONIUSZ\\r\\n\\r\\nMam, panie.\\r\\n\\r\\n\\r\\nHAMLET\\r\\n\\r\\nNie pozwalaj jej chodzić po słońcu. Wprawdzie poczęcie jest błogosławieństwem, ale gdyby twoja córka poczęła, na pewno byś jej nie błogosławił. Miej to na względzie, mój przyjacielu.\\r\\n\\r\\n\\r\\nPOLONIUSZ\\r\\n\\r\\nCo przez to rozumiesz, mości książę?\\r\\n\\r\\n/ do siebie /\\r\\n\\r\\nZawsze mu się marzy moja córka. A jednak nie poznał mnie zrazu, wziął mnie za rybaka. Daleko z nim już zaszło, daleko zaszło. I mnie, prawdę mówiąc, za młodu miłość przyprowadziła do ostateczności podobnych prawie. Muszę go jeszcze raz zagabnąć.\\r\\n\\r\\n/ głośno /\\r\\n\\r\\nCóż to czytasz, mości książę?\\r\\n\\r\\n\\r\\nHAMLET\\r\\n\\r\\nSłowa, słowa, słowa.\\r\\n\\r\\n\\r\\nPOLONIUSZ\\r\\n\\r\\nA o treść czy mogę spytać?\\r\\n\\r\\n\\r\\nHAMLET\\r\\n\\r\\nCzyją?\\r\\n\\r\\n\\r\\nPOLONIUSZ\\r\\n\\r\\nTej książki, którą książę czytasz.\\r\\n\\r\\n\\r\\nHAMLET\\r\\n\\r\\nPotwarze, mój panie, same potwarze. Ten łotr satyryk utrzymuje, że starzy ludzie mają siwe brody i zmarszczki na twarzy; że im ambra i kalafonia ciecze z oczu; że mają zupełny brak dowcipu obok wielkiego wycieńczenia łydek. Lubo ja temu wszystkiemu najsilniej i najpotężniej daję wiarę, przecież nie sądzę, aby o tym pisać przystało; bo waszmość sam stałbyś się pewnie jak ja starym, gdybyś mógł jak rak w tył kroczyć.\\r\\n\\r\\n\\r\\nPOLONIUSZ\\r\\n\\r\\nChociaż to wariacja, nie jest jednakże bez metody. Może byś chciał zejść, mości książę?\\r\\n\\r\\n\\r\\nHAMLET\\r\\n\\r\\nZ tego świata?\\r\\n\\r\\n\\r\\nPOLONIUSZ\\r\\n\\r\\nW rzeczy samej, byłoby to zejściem.\\r\\n\\r\\n/ do siebie /\\r\\n\\r\\nJak trafne ma czasem odpowiedzi! Dar ten często bywa udziałem szalonych, gdy tymczasem przytomni i rozumni nie zawsze są zarówno szczęśliwi. Muszę go już opuścić i niezwłocznie pomyśleć o sposobach, jakby się on i moja córka zejść mogli.\\r\\n\\r\\n/ głośno /\\r\\n\\r\\nMiłościwy książę, zmuszony jestem pozbawić waszą mość dłuższej mojej obecności.\\r\\n\\r\\n\\r\\nHAMLET\\r\\n\\r\\nNie możesz mnie, mój panie, pozbawić niczego, czego bym chętniej się nie wyrzekł: wyjąwszy życia, wyjąwszy życia, wyjąwszy życia.\\r\\n\\r\\n\\r\\nPOLONIUSZ\\r\\n\\r\\nŻegnam cię, mój łaskawy książę.\\r\\n\\r\\n\\r\\nHAMLET\\r\\n\\r\\nNudni starzy głupcy.\\r\\n\\r\\n/ Rozenkranc i Gildenstern wchodzą. /\\r\\n\\r\\n\\r\\nPOLONIUSZ\\r\\n\\r\\nSzukacie, panowie, księcia Hamleta? Oto jest.\\r\\n\\r\\n/ wychodzi /\\r\\n\\r\\n\\r\\nROZENKRANC\\r\\n\\r\\n/ do Poloniusza /\\r\\n\\r\\nBogu cię polecamy.\\r\\n\\r\\n\\r\\nGILDENSTERN\\r\\n\\r\\nMiłościwy książę!\\r\\n\\r\\n\\r\\nROZENKRANC\\r\\n\\r\\nDrogi nasz książę!\\r\\n\\r\\n\\r\\nHAMLET\\r\\n\\r\\nKochani, dobrzy przyjaciele! Jak się masz, Gildensternie? A, Rozenkranc! Jak się macie, moi chłopcy?\\r\\n\\r\\n\\r\\nROZENKRANC\\r\\n\\r\\nZwyczajnie, jak nic nieznaczący ludzie.\\r\\n\\r\\n\\r\\nGILDENSTERN\\r\\n\\r\\nSzczęśliwi przez to, że niezbyt szczęśliwi.\\r\\nCzepca Fortuny nie jesteśmy guzem.\\r\\n\\r\\n\\r\\nHAMLET\\r\\n\\r\\nAle i nie podeszwą jej trzewików?\\r\\n\\r\\n\\r\\nROZENKRANC\\r\\n\\r\\nNie, mości książę.\\r\\n\\r\\n\\r\\nHAMLET\\r\\n\\r\\nA więc mieszkacie u jej pasa albo raczej w centrum jej łask?\\r\\n\\r\\n\\r\\nGILDENSTERN\\r\\n\\r\\nNiby tak, w jej prywatnych apartamentach.\\r\\n\\r\\n\\r\\nHAMLET\\r\\n\\r\\nCzyli w apartamentach wstydliwych. Słusznie, Fortuna to nie lada dziewka. I cóż tam nowego?\\r\\n\\r\\n\\r\\nROZENKRANC\\r\\n\\r\\nNic, panie, wyjąwszy, że świat spoczciwiał.\\r\\n\\r\\n\\r\\nHAMLET\\r\\n\\r\\nWięc bliski jest dzień sądu. Ale wiadomość wasza nieprawdziwa. A teraz pytanie bardziej szczegółowe. Powiedzcie mi, w czymeście tak przeskrobali Fortunie, że was tu do więzienia wtrąciła?\\r\\n\\r\\n\\r\\nGILDENSTERN\\r\\n\\r\\nDo więzienia?\\r\\n\\r\\n\\r\\nHAMLET\\r\\n\\r\\nDania jest więzieniem.\\r\\n\\r\\n\\r\\nROZENKRANC\\r\\n\\r\\nWięc nim i świat jest także.\\r\\n\\r\\n\\r\\nHAMLET\\r\\n\\r\\nO, i wielkim! pełnym turm, lochów i ciemnic. Dania jest jednym z najgorszych.\\r\\n\\r\\n\\r\\nROZENKRANC\\r\\n\\r\\nNie myślimy tak, mości książę.\\r\\n\\r\\n\\r\\nHAMLET\\r\\n\\r\\nWięc dla was nie jest taką. W rzeczy samej, nic nie jest złe ani dobre samo przez się, tylko myśl nasza czyni to i owo takim. Dla mnie Dania jest więzieniem.\\r\\n\\r\\n\\r\\nROZENKRANC\\r\\n\\r\\nSkutek to chyba, panie, twojej ambicji. Dania jest dla niej za ciasna.\\r\\n\\r\\n\\r\\nHAMLET\\r\\n\\r\\nO Boże! ja bym mógł być zamknięty w łupinie orzecha i jeszcze bym się sądził panem niezmierzonej przestrzeni, gdybym tylko złych snów nie miewał.\\r\\n\\r\\n\\r\\nGILDENSTERN\\r\\n\\r\\nA te sny są właśnie wytworem ambicji; istota bowiem ambicji nie jest czym innym, tylko snów cieniem.\\r\\n\\r\\n\\r\\nHAMLET\\r\\n\\r\\nSame już sny nie są czym innym, tylko cieniem.\\r\\n\\r\\n\\r\\nROZENKRANC\\r\\n\\r\\nZapewne, ambicja zaś w moich oczach jest tak powietrznej i znikomej natury, że można ją nazwać cieniem cienia.\\r\\n\\r\\n\\r\\nHAMLET\\r\\n\\r\\nTakim sposobem żebracy są ciałami, a nasi monarchowie i nadęci bohaterowie cieniami żebraków. Nie poszlibyśmyż do dworu? bo doprawdy nie umiem rozumować.\\r\\n\\r\\n\\r\\nROZENKRANC I GILDENSTERN\\r\\n\\r\\nSłużymy waszej książęcej mości.\\r\\n\\r\\n\\r\\nHAMLET\\r\\n\\r\\nDajmy pokój temu; nie chcę was liczyć do rzędu sług moich, bo, zaprawdę, przysługują mi się okropnie. Ale powiedzcie mi, tak po przyjacielsku, co porabiacie w Elsynorze?\\r\\n\\r\\n\\r\\nROZENKRANC\\r\\n\\r\\nChcieliśmy cię odwiedzić, mości książę; innego celu nie mamy.\\r\\n\\r\\n\\r\\nHAMLET\\r\\n\\r\\nTaki ze mnie nędzarz, żem nawet w podzięki ubogi; dziękuję wam jednak, chociaż to podziękowanie, wierzcie mi, kochani przyjaciele, niewarte i pół szeląga. Czy nie posyłano po was? Przybyliścież mnie odwiedzić z własnego popędu, z dobrej woli? Powiedzcie mi, powiedzcie; bądźcie szczerzy. I cóż?\\r\\n\\r\\n\\r\\nGILDENSTERN\\r\\n\\r\\nCóż mamy powiedzieć, mości książę?\\r\\n\\r\\n\\r\\nHAMLET\\r\\n\\r\\nCo bądź, byle się stosowało do rzeczy. Posyłano po was: widzę w waszych oczach pewien rodzaj wyznania, które skromność wasza na próżno usiłuje pokryć. Wiem, że miłościwy król i miłościwa królowa posyłali po was.\\r\\n\\r\\n\\r\\nROZENKRANC\\r\\n\\r\\nW jakimże by celu, mości książę?\\r\\n\\r\\n\\r\\nHAMLET\\r\\n\\r\\nTegoć się od was chcę dowiedzieć. Ale zaklinam was na prawa naszego koleżeństwa, na współdźwięk młodych lat naszych, na obowiązki naszej statecznej przyjaźni, na wszystko, co jest najświętsze i na co lepszy mówca lepiej by was niż ja mógł zakląć, powiedzcie mi rzetelnie, otwarcie: posyłanoż po was czy nie posyłano?\\r\\n\\r\\n\\r\\nROZENKRANC\\r\\n\\r\\n/ do Gildensterna /\\r\\n\\r\\nCóż ty na to?\\r\\n\\r\\n\\r\\nHAMLET\\r\\n\\r\\n/ na stronie /\\r\\n\\r\\nAha, przyszliście mnie więc wymacać.\\r\\n\\r\\n/ głośno /\\r\\n\\r\\nJeżeli mi dobrze życzycie, powiedzcie prawdę.\\r\\n\\r\\n\\r\\nGILDENSTERN\\r\\n\\r\\nW istocie, posyłano po nas.\\r\\n\\r\\n\\r\\nHAMLET\\r\\n\\r\\nPowiem wam, w jakim celu; tym sposobem domyślność moja uprzedzi waszą gadatliwość i dyskretność wasza nie będzie dyskredytowana. Od niejakiego czasu, nie wiem skąd, ze szczętem humor straciłem; zarzuciłem dawne przywyknienia i w tak ponure popadłem usposobienie, że ten piękny obszar ziemski pustynią mi się wydaje; to wspaniałe sklepienie tam w górze, ten cudnie wiszący firmament, ta majestatyczna przestrzeń złotymi obsypana iskrami niczym innym nie jest w moich oczach, jak tylko marnym, zaraźliwym zbiorem wyziewów. Jak doskonałym tworem jest człowiek! Jak wielkim przez rozum! Jak niewyczerpanym w swych zdolnościach! Jak szlachetnym postawą i w poruszeniach! Czynami podobnym do anioła, pojętnością zbliżonym do bóstwa! Ozdobą on i zaszczytem świata. Arcytypem wszech jestestw! A przecież czymże jest dla mnie ta kwintesencja prochu? Synowie ziemi nie pociągają mnie ani jej córki, jakkolwiek, sądząc po waszym uśmiechu, zdajecie się to przypuszczać.\\r\\n\\r\\n\\r\\nROZENKRANC\\r\\n\\r\\nMyśl taka, panie, nie przeszła mi przez głowę.\\r\\n\\r\\n\\r\\nHAMLET\\r\\n\\r\\nDlaczegóż się waćpan roześmiałeś, kiedym powiedział, że mnie synowie ziemi nie pociągają?\\r\\n\\r\\n\\r\\nROZENKRANC\\r\\n\\r\\nBom sobie pomyślał, jakie w takim razie przyjęcie znajdą aktorowie, którycheśmy w drodze spotkali, a którzy tu dążą celem ofiarowania waszej książęcej mości usług swoich.\\r\\n\\r\\n\\r\\nHAMLET\\r\\n\\r\\nTen, co gra króla, godnie będzie przyjęty: jego królewska mość otrzyma ode mnie pamiątkę; awanturniczy rycerz będzie mógł do woli użyć tarczy i miecza; kochanek nie będzie darmo wzdychał; melancholik spokojnie odegra swoją rolę; błazen pobudzi do śmiechu tych, co mają łechczywe płuca; a piękna dama swobodnie wywnętrzy swe uczucia, jeśli nie będzie miała wstrętu do wiersza bez rymu. Cóż to za aktorowie?\\r\\n\\r\\n\\r\\nROZENKRANC\\r\\n\\r\\nCiż sami, którzy cię zwykli byli zadowalać, mości książę; aktorowie tragiczni ze stolicy.\\r\\n\\r\\n\\r\\nHAMLET\\r\\n\\r\\nSkądże im przyszło teraz po świecie wędrować? Na miejscu siedząc lepiej by wyszli tak pod względem sławy, jak korzyści.\\r\\n\\r\\n\\r\\nROZENKRANC\\r\\n\\r\\nPrzyczyną ich wędrowania były, jak się zdaje, świeżo zaszłe innowacje.\\r\\n\\r\\n\\r\\nHAMLET\\r\\n\\r\\nSąż oni jeszcze tak samo lubiani jak wtedy, kiedym był w stolicy? Zawszeż liczne mają publicum?\\r\\n\\r\\n\\r\\nROZENKRANC\\r\\n\\r\\nZaiste, teraz nie bardzo.\\r\\n\\r\\n\\r\\nHAMLET\\r\\n\\r\\nSkądże to pochodzi? Czy się opuścili w sztuce?\\r\\n\\r\\n\\r\\nROZENKRANC\\r\\n\\r\\nBynajmniej: usiłowania ich postępują zawsze równym krokiem; ale wylęgło się tam stado dzieci, małych indycząt, które piszczą jak opętane i gwałtowne za to odbierają oklaski. Te są teraz w modzie i tak dalece oczerniają teatr niższej klasy (tak nazywają tamten), że niejeden z rapierem przy boku, bojąc się piór gęsich, nie śmie się już tam pokazać.\\r\\n\\r\\n\\r\\nHAMLET\\r\\n\\r\\nSąli to dzieci naprawdę? Któż ich utrzymuje? Jak są płatni? Myśląż oni tylko dopóty sztukę uprawiać, dopóki nie stracą dyszkantu? Nie powiedząż wtedy, gdy sami spadną między niższą klasę (co jest bardzo prawdopodobne, jeśli ich sytuacja się nie poprawi), że piszący dla nich krzywdę im wyrządzili, każąc im wykrzykiwać na ich własną przyszłość?\\r\\n\\r\\n\\r\\nROZENKRANC\\r\\n\\r\\nBądź co bądź, z obu stron niemało było hałasu i publiczność nie miała sobie za grzech podżegać ich nawzajem do kłótni. Przez czas jakiś nie można było grosza na żadnej sztuce zarobić, jeżeli autorzy i aktorzy za łby się w niej nie powiedli.\\r\\n\\r\\n\\r\\nHAMLET\\r\\n\\r\\nCzy być może?\\r\\n\\r\\n\\r\\nGILDENSTERN\\r\\n\\r\\nNiemało też łbów porozbijano.\\r\\n\\r\\n\\r\\nHAMLET\\r\\n\\r\\nI smarkacze wzięli górę?\\r\\n\\r\\n\\r\\nROZENKRANC\\r\\n\\r\\nNie inaczej. Herkules zmuszony był kapitulować przed Pigmejczykami.\\r\\n\\r\\n\\r\\nHAMLET\\r\\n\\r\\nNie ma w tym nic dziwnego, boć mój stryj jest królem duńskim; i ciż sami, którzy mu za życia mego ojca wykrzywiali gęby, dają teraz dwadzieścia, czterdzieści, pięćdziesiąt i sto dukatów za jego portret w miniaturze. Do licha! musi w tym być coś nadnaturalnego. Gdyby to filozofia mogła wytłumaczyć?\\r\\n\\r\\n/ Odgłos trąb za sceną. /\\r\\n\\r\\n\\r\\nGILDENSTERN\\r\\n\\r\\nZapewne to aktorowie.\\r\\n\\r\\n\\r\\nHAMLET\\r\\n\\r\\nKoledzy, miłymiście gośćmi w Elsynorze. Podajcie mi dłonie. Do orszaku gościnności należy etykieta i ceremonie; winienem was przeto podjąć tym trybem: inaczej, moje obejście się z aktorami, które, uprzedzam was, będzie się musiało okazać uprzejme, wydałoby się gościnniejsze niż z wami. Zostaliście przyjęci z otwartymi rękoma, ale mój stryj-ojciec i moja matka-stryjenka zostali oszukani.\\r\\n\\r\\n\\r\\nGILDENSTERN\\r\\n\\r\\nJakim sposobem, drogi książę?\\r\\n\\r\\n\\r\\nHAMLET\\r\\n\\r\\nSzalony jestem tylko przy wietrze północno-zachodnim; kiedy z południa wieje, umiem odróżnić jastrzębie od czapli.\\r\\n\\r\\n/ Wchodzi Poloniusz. /\\r\\n\\r\\n\\r\\nPOLONIUSZ\\r\\n\\r\\nDobre nowiny, panowie, wesołe nowiny!\\r\\n\\r\\n\\r\\nHAMLET\\r\\n\\r\\nSłuchaj go, Gildensternie, i ty także. Słuchajcie z całą uwagą. Ten wielki dzieciuch nie wyszedł jeszcze z pieluch.\\r\\n\\r\\n\\r\\nROZENKRANC\\r\\n\\r\\nChyba wszedł w nie powtórnie, bo mówią, że starzy ludzie na nowo stają się dziećmi.\\r\\n\\r\\n\\r\\nHAMLET\\r\\n\\r\\nProrokuję wam, że przychodzi nam zwiastować aktorów; uważcie tylko. — Masz waćpan słuszność: było to w poniedziałek z rana, w rzeczy samej.\\r\\n\\r\\n\\r\\nPOLONIUSZ\\r\\n\\r\\nMości książę, mam ci oznajmić coś nowego.\\r\\n\\r\\n\\r\\nHAMLET\\r\\n\\r\\nMości panie, mam ci oznajmić coś nowego. Gdy Roscjusz w Rzymie był aktorem…\\r\\n\\r\\n\\r\\nPOLONIUSZ\\r\\n\\r\\nAktorowie przybyli, mości książę.\\r\\n\\r\\n\\r\\nHAMLET\\r\\n\\r\\nEjże? Ejże?\\r\\n\\r\\n\\r\\nPOLONIUSZ\\r\\n\\r\\nNa honor, mości książę.\\r\\n\\r\\n\\r\\nHAMLET\\r\\n\\r\\n/ śpiewając /\\r\\n\\r\\nKażdy więc aktor przyjechał na ośle.\\r\\n\\r\\n\\r\\nPOLONIUSZ\\r\\n\\r\\nSą to aktorowie najlepsi w świecie, zdatni do wszelkiego rodzaju przedstawień: tragicznych, komicznych, historyczno-sielankowych, tragiczno-historycznych, tragiczno-komiczno-historyczno-sielankowych: czy to w scenach ciągłych, czy to w luźnym poemacie. Seneka nie jest dla nich za ciężki ani Plaut za lekki. Tak w recytowaniu, jak w improwizowaniu nie mają sobie równych.\\r\\n\\r\\n\\r\\nHAMLET\\r\\n\\r\\nO Jefte, sędzio Izraela, jakiż to skarb posiadłeś!\\r\\n\\r\\n\\r\\nPOLONIUSZ\\r\\n\\r\\nJakiż on skarb posiadał, mości książę?\\r\\n\\r\\n\\r\\nHAMLET\\r\\n\\r\\nBa!\\r\\n\\r\\n\\r\\nCórkę gładką, nic więcej,\\r\\nKtórą wielce miłował.\\r\\n\\r\\n\\r\\nPOLONIUSZ\\r\\n\\r\\n/ na stronie /\\r\\n\\r\\nZawsze mu się marzy moja córka.\\r\\n\\r\\n\\r\\nHAMLET\\r\\n\\r\\nNieprawdaż, stary Jefte?\\r\\n\\r\\n\\r\\nPOLONIUSZ\\r\\n\\r\\nJeżeli mnie nazywasz Jeftem, mości książę, to nie przeczę, iż posiadam córkę, którą wielce miłuję.\\r\\n\\r\\n\\r\\nHAMLET\\r\\n\\r\\nAleż nie to idzie za tym.\\r\\n\\r\\n\\r\\nPOLONIUSZ\\r\\n\\r\\nCóż za tym idzie, mości książę?\\r\\n\\r\\n\\r\\nHAMLET\\r\\n\\r\\nBa!\\r\\n\\r\\n\\r\\nTo, co rzekomo\\r\\nBogu wiadomo.\\r\\n\\r\\nA potem, jak wiesz waćpan,\\r\\n\\r\\n\\r\\nStać się musiało,\\r\\nCo snadź się stało.\\r\\n\\r\\nPierwszy dwuwiersz tej pobożnej pieśni więcej objaśni waćpana, niż ja mogę; bo oto nadchodzi moja rozrywka.\\r\\n\\r\\n/ Wchodzi czterech lub pięciu aktorów. /\\r\\n\\r\\nWitam was, mości panowie, witam. Cieszę się, że cię oglądam w dobrym zdrowiu. Witajcie, przyjaciele. O stary, jaką żeś sobie brodę wyhodował, odkąd cię ostatni raz widziałem! Przyszedłeś mię tu nią straszyć? A, to ty, piękna damo! Szlachetna dziewico, dalipan, od czasu jak cię ostatni raz widziałem, zbliżyłaś się ku niebu na całą wysokość korka. Nie daj Boże, aby głos twój, jak dukat oberżnięty, wyszedł z obiegu! Witajcie nam, wszyscy bez wyjątku! Będziemy jak francuscy łowcy rzucać się na wszystko, co ujrzymy. Nie moglibyśmyż usłyszeć czego zaraz? Dajcie nam próbkę swego talentu: przedeklamujcie co patetycznego.\\r\\n\\r\\n\\r\\nPIERWSZY AKTOR\\r\\n\\r\\nCo na przykład, panie?\\r\\n\\r\\n\\r\\nHAMLET\\r\\n\\r\\nSłyszałem cię raz deklamującego jeden ustęp, ustęp sztuki, która nigdy grana nie była, albo co najwięcej raz tylko, bo, ile pamiętam, nie podobała się publiczności; był to kawior dla jej podniebień: moim jednak zdaniem i tych, których sąd o takich rzeczach równego z moim był wzrostu, była to sztuka wyborna, dobrze podzielona na sceny, ułożona z równą zręcznością, jak naturalnością. Przypominam sobie kogoś, co mówił, że braknie tym wierszom sosu dla dodania smaku osnowie, i osnowy, która by pozwalała posądzić autora o uczucie; przyznawał jej wszakże dobrą manierę, jędrność w obrobieniu i piękność, lubo bez wdzięku. W sztuce tej szczególnie lubiłem jeden ustęp, to jest opowiadanie Eneasza: mianowicie owo miejsce, w którym ten bohater opisuje Dydonie śmierć Priama. Jeżeli je pamiętasz, to zacznij od tego wiersza:\\r\\n\\r\\nZaraz, zaraz…\\r\\n\\r\\n\\r\\n«Okrutny Pirrus, jak ów zwierz hirkański…»\\r\\n\\r\\nNie, nie tak się zaczyna, ale zawsze od Pirrusa.\\r\\n\\r\\n\\r\\n«Okrutny Pirrus, którego zbroica,\\r\\nCzarna jak jego myśl, podobna była\\r\\nDo owej nocy, gdy w złowrogim koniu\\r\\nChytrze ukryty leżał, powlókł teraz\\r\\nStraszną swą postać dzikszą jeszcze barwą:\\r\\nOd stóp do głowy czerwienią się odział,\\r\\nZbroczon krwią ojców, matek, córek, synów,\\r\\nSpiekły od żaru płonącego miasta,\\r\\nKtóre przeklętym blaskiem przeświecało\\r\\nMordercy swego pana; rozpalony\\r\\nGniewem i ogniem i skrzepły zarazem\\r\\nOd stęgłej na nim posoki, oczyma\\r\\nJak karbunkuły płomieniejącymi\\r\\nSzuka piekielny Pirrus sędziwego\\r\\nStarca Priama».\\r\\n\\r\\n\\r\\nPOLONIUSZ\\r\\n\\r\\nJako żywo, ślicznie deklamujesz, mości książę, z doskonałym akcentem i spadkiem głosu.\\r\\n\\r\\n\\r\\nPIERWSZY AKTOR\\r\\n\\r\\n\\r\\n                        «Znajduje go wreszcie\\r\\nSłabo na Greków nacierającego.\\r\\nRdzawy miecz jego, zbuntowany przeciw\\r\\nJego ramieniu, nieposłuszny woli,\\r\\nPłazem uderza, kędy spadnie. Z całą\\r\\nPrzewagą siły rzuca się na niego\\r\\nPirrus; z wściekłością próżny cios wymierza:\\r\\nLecz sam już zamach, sam świst jego stali\\r\\nObala starca: wtedy oto Ilium,\\r\\nJak gdyby chciało nowy cios odwrócić,\\r\\nKoronowaną płomieniami głowę\\r\\nChyli ku ziemi i trzaskiem okropnym\\r\\nW niewolę ima Pirrusowe ucho;\\r\\nBo patrzcie! oto zabójczy miecz jego\\r\\nNad mleczną głową czcigodnego starca\\r\\nJuż, już wzniesiony, zda się, jakby nagle\\r\\nUgrzązł w powietrzu. Jak kamienny posąg\\r\\nBóstwa zagłady, ważąc się pomiędzy\\r\\nCzynem i wolą, stał czas jakiś Pirrus\\r\\nI nie przedsiębrał niczego.\\r\\nLecz jako nieraz widzimy przed burzą\\r\\nCiszę na niebie, spokojność w obłokach,\\r\\nWichry uśpione, a na dole ziemię\\r\\nJak grób milczącą, wtem przerażający\\r\\nPiorun rozdziera chmurę: tak po chwili\\r\\nZbudzona zemsta podżega na nowo\\r\\nZastałe ramię Pirrusa i nigdy\\r\\nNiemiłosierniej ciężki młot cyklopów\\r\\nNie spadł na Marsa wiecznotrwałą zbroję,\\r\\nJak teraz krwawy miecz Pirrusa spada\\r\\nNa sędziwego Priama.\\r\\nHańba ci, zmienna Fortuno! Bogowie,\\r\\nWy wszyscy, którzy zasiadacie ówdzie,\\r\\nW radzie Olimpu, odejmcie jej władzę!\\r\\nPołamcie szprychy i dzwona jej koła\\r\\nI stoczcie krągłą piastę z szczytu niebios\\r\\nW bezdenną otchłań piekieł!»\\r\\n\\r\\n\\r\\nPOLONIUSZ\\r\\n\\r\\nTo za długie.\\r\\n\\r\\n\\r\\nHAMLET\\r\\n\\r\\nWięc razem z twoją brodą pójdzie do balwierza. Mów dalej, bracie. Jemu by trzeba jasełek lub fars plugawych, inaczej zaśnie. Dalej, przejdź teraz do Hekuby.\\r\\n\\r\\n\\r\\nPIERWSZY AKTOR\\r\\n\\r\\n\\r\\n«Ale kto widział nieszczęsną królowę,\\r\\nJak rozczochrana…»\\r\\n\\r\\n\\r\\nHAMLET\\r\\n\\r\\nJak to, rozczochrana?\\r\\n\\r\\n\\r\\nPOLONIUSZ\\r\\n\\r\\nTo dobre wyrażenie; rozczochrana królowa jest dobrym wyrażeniem.\\r\\n\\r\\n\\r\\nPIERWSZY AKTOR\\r\\n\\r\\n\\r\\n«Jak rozczochrana, grożąca płomieniom\\r\\nŁez potokami, biegła tu i ówdzie,\\r\\nBoso, z łachmanem na tej samej głowie,\\r\\nKtórą niedawno jeszcze diadem stroił;\\r\\nOdziana, miasto sukni, prześcieradłem,\\r\\nW chwili popłochu schwyconym naprędce;\\r\\nO, kto by to był widział, ten zmaczanym\\r\\nW żółci językiem byłby był wyzionął\\r\\nPrzeciw Fortunie ostatnie bluźnierstwa;\\r\\nA gdyby były ją widziały nieba\\r\\nW tej chwili, kiedy ujrzała Pirrusa\\r\\nZ dziką radością siekącego mieczem\\r\\nCiało jej męża, wybuch jej boleści\\r\\nByłby był z oczu ich promieniejących\\r\\n(Jeżeli tylko rzeczy tego świata\\r\\nMogą je wzruszyć) zdrój rosy wycisnął\\r\\nI współjęk z piersi bogów».\\r\\n\\r\\n\\r\\nPOLONIUSZ\\r\\n\\r\\nPatrzcie, jak mu się twarz zmieniła i łzy mu w oczach stanęły. Skończ już, waćpan.\\r\\n\\r\\n\\r\\nHAMLET\\r\\n\\r\\nDosyć tego, dopowiesz mi resztę niebawem. Mości panie, zechciej dojrzeć, aby ci ichmoście dobrze byli ugoszczeni. Słyszysz, waćpan? Niech znajdą dobre przyjęcie; bo oni są streszczoną, żywą kroniką czasu. Byłoby lepiej dla waćpana zyskać po śmierci niepochlebny napis na nagrobku niż za życia niekorzystne ich świadectwo na scenie.\\r\\n\\r\\n\\r\\nPOLONIUSZ\\r\\n\\r\\nMości książę, obejdę się z nimi stosownie do ich zasługi.\\r\\n\\r\\n\\r\\nHAMLET\\r\\n\\r\\nDo paralusza! znacznie lepiej. Gdybyśmy się obchodzili z każdym wedle jego zasług, któż by uniknął chłosty! Obchodź się z nimi waćpan odpowiednio do własnej twej zacności i godności. Im mniej kto zasługuje na względy, tym więcej ma zasługi nasza względem niego uprzejmość. Odprowadź ich.\\r\\n\\r\\n\\r\\nPOLONIUSZ\\r\\n\\r\\nPójdźcie, panowie.\\r\\n\\r\\n/ wychodzi z kilkoma aktorami /\\r\\n\\r\\n\\r\\nHAMLET\\r\\n\\r\\nIdźcie z nim, moi przyjaciele; dacie nam jutro jakie przedstawienie. Słuchaj no, stary, możecie grać Zabójstwo Gonzagi?\\r\\n\\r\\n\\r\\nPIERWSZY AKTOR\\r\\n\\r\\nMożemy, panie.\\r\\n\\r\\n\\r\\nHAMLET\\r\\n\\r\\nTo grajcie je jutro. Nie mógłżebyś w potrzebie nauczyć się dwunastu do piętnastu wierszy, które bym napisał i wtrącił do twojej roli?\\r\\n\\r\\n\\r\\nPIERWSZY AKTOR\\r\\n\\r\\nCzemu nie, łaskawy panie.\\r\\n\\r\\n\\r\\nHAMLET\\r\\n\\r\\nTo dobrze. Udaj się za tamtym jegomościem, tylko nie drwij z niego, proszę cię.\\r\\n\\r\\n/ Wychodzi Aktor. /\\r\\n\\r\\nKochani przyjaciele,\\r\\n\\r\\n/ do Rozenkranca i Gildensterna /\\r\\n\\r\\npozwólcie was pożegnać. Do zobaczenia wieczorem.\\r\\n\\r\\n\\r\\nROZENKRANC I GILDENSTERN \\r\\n\\r\\nŻegnamy cię, drogi książę.\\r\\n\\r\\n/ wychodzą /\\r\\n\\r\\n\\r\\nHAMLET\\r\\n\\r\\nBóg z wami! Otóż nareszcie sam jestem.\\r\\nO, jakiż ze mnie głąb, jaki ciemięga!\\r\\nCzyliż to nie jest zgrozą, że ten aktor,\\r\\nNiby w wzruszeniu, w parodii uczucia,\\r\\nDo tego stopnia mógł nagiąć swą duszę\\r\\nDo swoich pojęć, że za jej zrządzeniem\\r\\nTwarz mu pobladła, z oczu łzy pociekły,\\r\\nOblicze jego, głos, ruch, cała postać\\r\\nZastosowała się do jego myśli?\\r\\nI gwoli komuż to? gwoli Hekubie!\\r\\nCóż z nim Hekuba, on z nią ma wspólnego,\\r\\nŻeby aż płakał nad jej losem? Cóż by\\r\\nTen człowiek czynił, gdyby miał podobny\\r\\nMojemu powód i bodziec do wrzenia?\\r\\nZalałby łzami całą scenę, rozdarł\\r\\nUszy słuchaczy rażącymi słowy,\\r\\nW występnych rozpacz wzbudził, dreszcz w niewinnych.\\r\\nZmieszał prostaczków i sparaliżował\\r\\nIch wzrok pospołu ze słuchem.\\r\\nA ja, ospały niedołęga, drzemię\\r\\nJak Maciek, świętej niepamiętny sprawy,\\r\\nI ani usty ująć się nie umiem\\r\\nZa tego króla, na którego włości\\r\\nI drogim życiu dokonany został\\r\\nNajohydniejszy rozbój. Jestżem tchórzem?\\r\\nKtóż mi zarzuci podłość? Któż mnie może\\r\\nWziąć za kark, za nos powieść, w twarz mi plunąć,\\r\\nWyrzucić w oczy kłamstwo? Któż to może?\\r\\nA jednak\\r\\nZasługiwałbym na to, bo w istocie\\r\\nMuszę mieć chyba wnętrzności gołębia\\r\\nI brak zupełny żółci, nadającej\\r\\nGorycz poczucia krzywdy, kiedym jeszcze\\r\\nNie napasał dotąd stada sępów ścierwem\\r\\nTego nędznika. O bezwstydny łotrze!\\r\\nZakamieniały, krwawy, sprośny łotrze!\\r\\nBodaj żem! Mnież to przystoi, synowi,\\r\\nJedynakowi zamordowanego\\r\\nDrogiego ojca, od nieba i piekła\\r\\nPowołanemu do zemsty, jak baba\\r\\nMarnymi słowy dawać folgę sercu\\r\\nI na przekleństwach czas trawić jak prosta,\\r\\nKarczemna dziewka?!\\r\\nFuj! fuj! Gdzież moja głowa? Powiadają,\\r\\nŻe zatwardziali złoczyńcy, obecni\\r\\nNa przedstawieniu okropnych widowisk,\\r\\nTak silnym zdjęci bywali wrażeniem,\\r\\nŻe sami swoje wyznawali zbrodnie:\\r\\nMord bowiem, choćby ust nie miał, cudowny\\r\\nMa organ mowy. Każę tym aktorom\\r\\nCoś podobnego do sceny zabójstwa\\r\\nOjca mojego odegrać przed stryjem;\\r\\nPatrzeć mu będę w oczy, śledzić będę\\r\\nNajmniejszy jego ruch: jeżeli zadrgnie,\\r\\nWiem, co mam czynić. Ten duch, com go widział,\\r\\nMógł być szatanem (bo szatan przybiera,\\r\\nJaką chce postać) i nadużywając\\r\\nMojej słabości i smętności (taki\\r\\nBowiem stan duszy bardzo mu dogodny),\\r\\nCiągnie mnie może w przepaść? Chcę pewniejszej\\r\\nNiż ta rękojmi. Zamierzona sztuka\\r\\nBędzie probierzem, którym, jak na wędę,\\r\\nSumienie króla na wierzch wydobędę.\\r\\n\\r\\n/ wychodzi /\\r\\n\\r\\n\\r\\n\\r\\n\\r\\nAKT TRZECI\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Pokój w zamku. /\\r\\n\\r\\n/ Król, Królowa, Poloniusz, Ofelia, Rozenkranc i Gildenstern /\\r\\n\\r\\n\\r\\nKRÓL\\r\\n\\r\\nI nie mogliście wyrozumieć żadnym\\r\\nZwrotem rozmowy, skąd to rozprzężenie,\\r\\nKtóre mu pokój zakłóca tak dzikim\\r\\nI niebezpiecznym rodzajem maniactwa?\\r\\n\\r\\n\\r\\nROZENKRANC\\r\\n\\r\\nPrzyznaje, że się czuje rozstrojony;\\r\\nLecz przez co, w żaden sposób wyznać nie chce.\\r\\n\\r\\n\\r\\nGILDENSTERN\\r\\n\\r\\nNie znaleźliśmy go bynajmniej skłonnym\\r\\nDo wywnętrzania się; zręcznym dziwactwem\\r\\nTrzymał nas, owszem, z daleka od siebie,\\r\\nKiedyśmy chcieli z niego coś wyciągnąć.\\r\\n\\r\\n\\r\\nKRÓLOWA\\r\\n\\r\\nJakże was przyjął?\\r\\n\\r\\n\\r\\nROZENKRANC\\r\\n\\r\\n                        Bardzo grzecznie.\\r\\n\\r\\n\\r\\nGILDENSTERN\\r\\n\\r\\n                        Ale\\r\\nNie bez przymusu.\\r\\n\\r\\n\\r\\nROZENKRANC\\r\\n\\r\\n                        Skąpy był w pytaniach,\\r\\nA w odpowiedziach odbiegał od rzeczy.\\r\\n\\r\\n\\r\\nKRÓLOWA\\r\\n\\r\\nNasunęliścież mu jaką rozrywkę?\\r\\n\\r\\n\\r\\nROZENKRANC\\r\\n\\r\\nTraf zrządził, żeśmy spotkali na drodze\\r\\nTrupę aktorów: wspomnieliśmy o tym\\r\\nKsięciu i to go trochę ucieszyło.\\r\\nCi aktorowie już się tu znajdują\\r\\nI, jak słyszałem, otrzymali rozkaz\\r\\nGrania mu dzisiaj.\\r\\n\\r\\n\\r\\nPOLONIUSZ\\r\\n\\r\\n                        Tak jest w rzeczy samej\\r\\nI mnie on zlecił prosić najpokorniej\\r\\nWasze królewskie moście, by raczyły\\r\\nByć obecnymi na tym widowisku.\\r\\n\\r\\n\\r\\nKRÓL\\r\\n\\r\\nZ największą chęcią. Serdeczniem rad, że się\\r\\nDo tego skłania. Wciąż go utrzymujcie,\\r\\nMoi panowie, w tym usposobieniu\\r\\nI podniecajcie w nim gust do takiego\\r\\nRodzaju zabaw.\\r\\n\\r\\n\\r\\nROZENKRANC I GILDENSTERN\\r\\n\\r\\n                        Uczynim to, panie.\\r\\n\\r\\n/ wychodzą /\\r\\n\\r\\n\\r\\nKRÓL\\r\\n\\r\\nOddal się także, kochana Gertrudo.\\r\\nUłożyliśmy rzecz tak, aby Hamlet,\\r\\nNiby przypadkiem, zszedł się tu z Ofelią.\\r\\nJa i jej ojciec (będzie to szpiegostwo\\r\\nGodziwe) tak się tu ulokujemy,\\r\\nAbyśmy widząc, niewidzialni sami,\\r\\nO tym spotkaniu z bliska mogli sądzić\\r\\nI z zachowania się jego wnioskować,\\r\\nCzy to miłości wpływ, czy nie miłości\\r\\nTak go udręcza.\\r\\n\\r\\n\\r\\nKRÓLOWA\\r\\n\\r\\n                        Jestem ci posłuszna,\\r\\nMój mężu. Dałby Bóg, luba Ofelio,\\r\\nAby potęga twoich wdzięków była\\r\\nBłogim powodem tej zmiany Hamleta:\\r\\nWtedy szlachetność twoja, mam nadzieję,\\r\\nNa dawną by go sprowadziła drogę,\\r\\nKu zaszczytowi was obojga.\\r\\n\\r\\n\\r\\nOFELIA\\r\\n\\r\\n                        Pragnę,\\r\\nAby tak było, miłościwa pani.\\r\\n\\r\\n/ Królowa wychodzi. /\\r\\n\\r\\n\\r\\nPOLONIUSZ\\r\\n\\r\\nOfelio, chodź tu sobie. Najjaśniejszy,\\r\\nMy się umieścim tam.\\r\\n\\r\\n/ do Ofelii /\\r\\n\\r\\n                        Czytaj tę książkę,\\r\\nAby ten pozór zajęcia ubarwił\\r\\nTwoją samotność. Tak to my, grzesznicy,\\r\\nRzekomo świętą miną, uczynkami\\r\\nBudującymi pocukrzamy nieraz\\r\\nSamego diabła.\\r\\n\\r\\n\\r\\nKRÓL\\r\\n\\r\\n/ na stronie /\\r\\n\\r\\n                        Prawda! Jakże srodze\\r\\nBicz tych wyrazów chłoszcze mi sumienie!\\r\\nTwarz nierządnicy, różem upiększona,\\r\\nNie tak jest szpetna obok tej powłoki\\r\\nJak czyn mój obok pokostu słów moich.\\r\\nO, ciężkież moje brzemię!\\r\\n\\r\\n\\r\\nPOLONIUSZ\\r\\n\\r\\n                        Już nadchodzi.\\r\\nŚpieszmy na miejsce, miłościwy panie.\\r\\n\\r\\n/ Król i Poloniusz wychodzą. Hamlet wchodzi. /\\r\\n\\r\\n\\r\\nHAMLET\\r\\n\\r\\nByć albo nie być to wielkie pytanie.\\r\\nJestli w istocie szlachetniejszą rzeczą\\r\\nZnosić pociski zawistnego losu\\r\\nCzy też stawiwszy czoło morzu nędzy,\\r\\nPrzez opór wybrnąć z niego? — Umrzeć — zasnąć —\\r\\nI na tym koniec. — Gdybyśmy wiedzieli,\\r\\nŻe raz zasnąwszy, zakończym na zawsze\\r\\nBoleści serca i owe tysiączne\\r\\nWłaściwe naszej naturze wstrząśnienia,\\r\\nKres taki byłby celem na tej ziemi\\r\\nNajpożądańszym. Umrzeć — zasnąć. — Zasnąć!\\r\\nMoże śnić? — w tym sęk cały, jakie bowiem\\r\\nW tym śnie śmiertelnym marzenia przyjść mogą,\\r\\nKiedy zrzucimy z siebie więzy ciała,\\r\\nTo zastanawia nas: i toć to czyni\\r\\nTak długowieczną niedolę; bo któż by\\r\\nŚcierpiał pogardę i zniewagi świata,\\r\\nKrzywdy ciemiężcy, obelgi dumnego,\\r\\nLekceważonej miłości męczarnie,\\r\\nOdwłokę prawa, butę władz i owe\\r\\nUpokorzenia, które nieustannie\\r\\nCichej zasługi stają się udziałem,\\r\\nGdyby od tego kawałkiem żelaza\\r\\nMógł się uwolnić? Któż by dźwigał ciężar\\r\\nNudnego życia i pocił się pod nim,\\r\\nGdyby obawa czegoś poza grobem,\\r\\nObawa tego obcego nam kraju,\\r\\nSkąd nikt nie wraca, nie wątliła woli\\r\\nI nie kazała nam pędzić dni raczej\\r\\nW złu już wiadomym niż uchodząc przed nim,\\r\\nPopadać w inne, którego nie znamy.\\r\\nTak to rozwaga czyni nas tchórzami;\\r\\nPrzedsiębiorczości hoża cera blednie\\r\\nPod wpływem wahań i zamiary pełne\\r\\nJędrności, zbite z wytkniętej kolei,\\r\\nTracą nazwisko czynu. — Ha! co widzę?\\r\\nPiękna Ofelia! — Nimfo, w modłach swoich\\r\\nPomnij o moich grzechach.\\r\\n\\r\\n\\r\\nOFELIA\\r\\n\\r\\n                        Jakże zdrowie\\r\\nWaszej książęcej mości od dni tylu?\\r\\n\\r\\n\\r\\nHAMLET\\r\\n\\r\\nDobre; pokornie dziękuję waćpannie.\\r\\n\\r\\n\\r\\nOFELIA\\r\\n\\r\\nMam jeszcze od was, panie, kilka drobnych\\r\\nPamiątek, dawno zwrócić je pragnęłam:\\r\\nOdbierzcie je dziś, proszę.\\r\\n\\r\\n\\r\\nHAMLET\\r\\n\\r\\n                        Jako żywo!\\r\\nJam nigdy w życiu nic nie dał waćpannie.\\r\\n\\r\\n\\r\\nOFELIA\\r\\n\\r\\nWiesz dobrze, mości książę, żeś to czynił,\\r\\nI upominki swoje ubarwiałeś\\r\\nTakimi słowy, które wszelkiej rzeczy\\r\\nWartość podnoszą. Woń ich uleciała:\\r\\nWeź je na powrót, panie, w oczach bowiem\\r\\nKażdej szlachetnie myślącej osoby\\r\\nNajdroższe dary lichymi się stają,\\r\\nGdy dawca martwi. Oto są.\\r\\n\\r\\n\\r\\nHAMLET\\r\\n\\r\\nHa-ha-ha! Jestżeś uczciwa?\\r\\n\\r\\n\\r\\nOFELIA\\r\\n\\r\\nMości książę!\\r\\n\\r\\n\\r\\nHAMLET\\r\\n\\r\\nJestżeś piękna?\\r\\n\\r\\n\\r\\nOFELIA\\r\\n\\r\\nCo znaczą te pytania?\\r\\n\\r\\n\\r\\nHAMLET\\r\\n\\r\\nTo, że jeżeli jesteś uczciwa i piękna, uczciwość twoja nie powinna mieć nic do czynienia z pięknością.\\r\\n\\r\\n\\r\\nOFELIA\\r\\n\\r\\nJak to, panie? Możeż piękność z czym lepszym chodzić w parze niż z uczciwością?\\r\\n\\r\\n\\r\\nHAMLET\\r\\n\\r\\nZapewne, tylko że potęga piękności prędzej obróci uczciwość w rajfurkę, niż wpływ uczciwości potrafi piękność na swoje kopyto przerobić. Było to niegdyś paradoksem, ale w nowszych czasach okazuje się pewnikiem. Kochałem dawniej waćpannę.\\r\\n\\r\\n\\r\\nOFELIA\\r\\n\\r\\nW rzeczy samej, dawałeś mi to książę do zrozumienia.\\r\\n\\r\\n\\r\\nHAMLET\\r\\n\\r\\nNie trzeba ci było tak rozumieć; bo cnota nie daje się w stary nasz pień wszczepić tak, żebyśmy trącić nim przestali. Nie kochałem cię wcale.\\r\\n\\r\\n\\r\\nOFELIA\\r\\n\\r\\nTym bardziej więc zostałam zawiedziona.\\r\\n\\r\\n\\r\\nHAMLET\\r\\n\\r\\nIdź waćpanna do klasztoru; na co ci mnożyć grzeszników? Ja sam jako tako jestem uczciwy, a przecież mógłbym sobie zarzucić takie rzeczy, że lepiej by było, gdyby mnie była matka na świat nie wydała. Jestem nadzwyczajnie dumny, mściwy, chciwy władzy; więcej mam przywar niż władz umysłowych do ich poznania, niż wyobraźni do dania o nich wyobrażenia i czasu do okazania ich w postępkach. Czego się takie figury tłuc mają pomiędzy ziemią i niebem? Jesteśmy arcyhultaje, wszyscy bez wyjątku; żadnemu z nas nie ufaj. Idź prosto do klasztoru. Gdzież waćpanny ojciec?\\r\\n\\r\\n\\r\\nOFELIA\\r\\n\\r\\nW domu, mości książę.\\r\\n\\r\\n\\r\\nHAMLET\\r\\n\\r\\nZamknijże go na klucz, aby nigdzie indziej nie grał roli błazna, tylko we własnym domu. Bądź zdrowa.\\r\\n\\r\\n\\r\\nOFELIA\\r\\n\\r\\n/ na stronie /\\r\\n\\r\\nPanie, zmiłuj się nad nim!\\r\\n\\r\\n\\r\\nHAMLET\\r\\n\\r\\nJeżeli za mąż pójść chcesz, dam ci w posagu tę przestrogę: Chociażbyś jak śnieg była czysta, jak lód nieskalana, przecież nie ujdziesz obmowy. Wstąp do klasztoru. Adieu. Albo jeżeli koniecznie potrzebować będziesz wyjść za mąż, to wyjdź za głupca, bo rozsądni ludzie wiedzą bardzo dobrze, jakie z nich czynicie potwory. Idź czym prędzej do klasztoru. Adieu.\\r\\n\\r\\n\\r\\nOFELIA\\r\\n\\r\\n/ na stronie /\\r\\n\\r\\nO nieba, wesprzyjcie go swą łaską!\\r\\n\\r\\n\\r\\nHAMLET\\r\\n\\r\\nSłyszałem też o malowaniu się waszym: nie dość wam jednej twarzy otrzymanej od Boga, dorabiacie sobie drugą; sztafirujecie się, krygujecie, cedzicie słowa, przedrzeźniacie boskie stworzenia i swawolę pokrywacie płaszczykiem naiwności. Precz, precz! nie chcę już patrzeć na to: to mnie we wściekłość wprawia. Wara odtąd mężczyznom żenić się; ci, co się już pożenili, jednego wyjąwszy, niech żyją zdrowi, reszta pozostać winna tak, jak jest. Do klasztoru! Do klasztoru!\\r\\n\\r\\n/ wychodzi /\\r\\n\\r\\n\\r\\nOFELIA\\r\\n\\r\\nO, jak szlachetny duch zwichnięty został!\\r\\nDworaka, wodza, mędrca ton, miecz, umysł;\\r\\nKwiat oczekiwań potężnego państwa,\\r\\nWzór ukształcenia, zwierciadło poloru,\\r\\nCel zwracającej się uwagi świata:\\r\\nWszystko to, wszystko wniwecz obrócone!\\r\\nI ja, ze wszystkich kobiet najnędzniejsza,\\r\\nCom ssała nektar słodkich jego ślubów,\\r\\nSkazanam teraz widzieć tę wspaniałą,\\r\\nWybraną duszę, jak spękany dzwonek,\\r\\nChrapliwe tylko wydającą dźwięki;\\r\\nTo czyste źródło bogatej młodości\\r\\nZmącone szałem. O, czemuż musiałam\\r\\nUjrzeć, co widzę, widzieć, co widziałam!\\r\\n\\r\\n/ Wchodzą Król i Poloniusz. /\\r\\n\\r\\n\\r\\nKRÓL\\r\\n\\r\\nMiłość! Nie takie są jej symptomata.\\r\\nTo, co on mówił, choć trochę bez związku,\\r\\nCechy szaleństwa nie nosiło wcale.\\r\\nPonura jego smętność wysiaduje\\r\\nCoś złowrogiego, co wylęgłe z jajka\\r\\nMogłoby stać się zgubne. Pragnąc przeto\\r\\nZapobiec złemu, po świeżym namyśle,\\r\\nPostanowiłem wysłać go niezwłocznie\\r\\nDo Anglii celem niby zażądania\\r\\nPrzynależnego mu haraczu. Może\\r\\nTa podróż, widok różnych miejsc i rzeczy,\\r\\nPotrafi z jego serca wyrugować\\r\\nTo coś, wokoło czego jego myśli,\\r\\nBijąc się ciągle i skrycie nurtując,\\r\\nTak go z właściwych wyrywają karbów.\\r\\nCóż waćpan na to?\\r\\n\\r\\n\\r\\nPOLONIUSZ\\r\\n\\r\\n                        Może to być dobre;\\r\\nRozumiem jednak zawsze, że prawdziwym\\r\\nJądrem i źródłem tej jego choroby\\r\\nJest bezwzajemna miłość. No, Ofelio,\\r\\nNie potrzebujesz nam objawiać tego,\\r\\nCoć mówił książę Hamlet, bośmy sami\\r\\nWszystko słyszeli. Uczyń, co chcesz, panie;\\r\\nJeżeli jednak uznasz to stosownym,\\r\\nNiech po skończonym dzisiaj widowisku\\r\\nKrólowa matka w poufnej rozmowie\\r\\nProsi go, aby jej zwierzył swój smutek.\\r\\nNiechaj z nim mówi bez ogródki; ja zaś,\\r\\nJeśli się na to zgodzi wasza wielkość,\\r\\nPrzyłożę ucho do tego sam na sam.\\r\\nNie wydobędzieli nic z niego, wtedy\\r\\nŚlij go do Anglii, panie, albo zamknij,\\r\\nGdzie mądrość twoja wskaże.\\r\\n\\r\\n\\r\\nKRÓL\\r\\n\\r\\n                        Dobra rada:\\r\\nSzalonych możnych pilnie strzec wypada.\\r\\n\\r\\n/ wychodzą /\\r\\n\\r\\n\\r\\n\\r\\nSCENA DRUGA\\r\\n\\r\\n/ Wielka sala tamże. /\\r\\n\\r\\n/ Wchodzi Hamlet z kilkoma aktorami. /\\r\\n\\r\\n\\r\\nHAMLET\\r\\n\\r\\nProszę cię, wyrecytuj ten kawałek tak, jak ja ci go przepowiedziałem, gładko, bez wysilenia. Ale jeżeli masz wrzeszczeć, tak jak to czynią niektórzy nasi aktorowie, to niech lepiej moje wiersze deklamuje miejski pachołek. Nie siecz też za bardzo ręką powietrza w taki sposób: bądź raczej ruchów swoich panem; wśród największego bowiem potoku i, że tak powiem, wiru namiętności, trzeba ci zachować umiarkowanie, zdolne nadać wewnętrznej twojej burzy pozór spokoju. Nie posiadam się z oburzenia, słysząc, jak siaki taki barczysty gbur w peruce w gałgany obraca uczucie, prawdziwy z niego łach robi, by zadowolić uszy narodku, który po największej części kocha się tylko w niezrozumiałych gestach i wrzawie. Oćwiczyć bym rad kazał takiego chama, by się bardziej hamował, gdy gra Heroda albo Termaganta. Proszę cię, chroń się tego.\\r\\n\\r\\n\\r\\nPIERWSZY AKTOR\\r\\n\\r\\nZapewniam waszą wysokość.\\r\\n\\r\\n\\r\\nHAMLET\\r\\n\\r\\nNie bądź też z drugiej strony za miękki; niech własna twoja rozwaga przewodnikiem ci będzie. Zastosuj akcję do słów, a słowa do akcji, mając przede wszystkim to na względzie, abyś nie przekroczył granic natury; wszystko bowiem, co przesadzone, przeciwne jest intencjom teatru, którego przeznaczeniem, jak dawniej, tak i teraz, było i jest służyć niejako za zwierciadło naturze, pokazywać cnocie własne jej rysy, złości żywy jej obraz, a światu i duchowi wieku postać ich i piętno. Owóż przeholowanie tego celu lub niedosięgnięcie może wprawdzie rozśmieszyć prostaczków, ale znającym się na rzeczy musi pójść w niesmak, nagana zaś jednego z tych ostatnich, na szali waszych zasług przeważyć musi poklask całego tłumu pierwszych. Widziałem ja aktorów i znaleźli się tacy, co ich chwalili, głośno nawet, aktorów, którzy (bogobojnie mówiąc) ani z mowy, ani z ruchów nie byli podobni do chrześcijan ani do pogan, ani do ludzi, a rzucali się i ryczeli tak, iż pomyślałem sobie, że chyba jaki najemnik natury sfabrykował ludzkość; tak bezecnie ją naśladowali.\\r\\n\\r\\n\\r\\nPIERWSZY AKTOR\\r\\n\\r\\nPochlebiamy sobie, żeśmy się tego pozbyli cokolwiek.\\r\\n\\r\\n\\r\\nHAMLET\\r\\n\\r\\nO, pozbądźcie się tego ze szczętem. Tym zaś, co u was grają błaznów, zakażcie jak najsurowiej prawić co bądź więcej nad to, co stoi w ich roli; są bowiem między nimi tacy, co się namawiają do śmiechu, aby w pewnej liczbie jałowych spektatorów także śmiech wzbudzić, i to właśnie w chwili, kiedy przypada jaki szczegół sztuki zasługujący na uwagę. To niegodziwość dowodząca politowania godnej próżności w błaźnie, który tak czyni. Idźcie i bądźcie w pogotowiu.\\r\\n\\r\\n/ Aktorowie wychodzą. /\\r\\n\\r\\n/ Wchodzą Poloniusz, Rozenkranc i Gildenstern. /\\r\\n\\r\\nNo i cóż, mości panie? Czy król chce spożyć ten kęs widowiska?\\r\\n\\r\\n\\r\\nPOLONIUSZ\\r\\n\\r\\nJego królewska mość przybędzie, królowa jejmość także, i to zaraz.\\r\\n\\r\\n\\r\\nHAMLET\\r\\n\\r\\nPowiedzże, waćpan, aktorom, niech się śpieszą.\\r\\n\\r\\n/ Poloniusz wychodzi. /\\r\\n\\r\\nA panowież to nie dopomożecie ich znaglić do pośpiechu?\\r\\n\\r\\n\\r\\nROZENKRANC I GILDENSTERN\\r\\n\\r\\nI owszem, mości książę.\\r\\n\\r\\n/ wychodzą /\\r\\n\\r\\n\\r\\nHAMLET\\r\\n\\r\\nHola, Horacy!\\r\\n\\r\\n/ Horacy wchodzi. /\\r\\n\\r\\n\\r\\nHORACY\\r\\n\\r\\n                        Co rozkażesz, panie?\\r\\n\\r\\n\\r\\nHAMLET\\r\\n\\r\\nHoracy, tyś najsprawiedliwszy z ludzi,\\r\\nZ którymi kiedykolwiek przestawałem.\\r\\n\\r\\n\\r\\nHORACY\\r\\n\\r\\nO panie!\\r\\n\\r\\n\\r\\nHAMLET\\r\\n\\r\\n                        Nie myśl, że ci chcę pochlebić.\\r\\nCzegóż bym mógł się spodziewać od ciebie,\\r\\nKtóry nic nie masz, krom rześkości ducha,\\r\\nKu wyżywieniu się i ku okryciu?\\r\\nKtóż by pochlebiał biednym! Niechaj w cukrze\\r\\nSmażony język liże głupią pychę,\\r\\nNiech się zawiasy kolan uginają\\r\\nTam, gdzie łaszenie się zdobywa korzyść.\\r\\nSłuchaj: od chwili kiedy dusza moja\\r\\nMogła być panią swojego wyboru\\r\\nI ludzi jednych przenosić nad drugich,\\r\\nOd owej chwili już cię ona sobie\\r\\nUpodobała; boś ty, wiele cierpiąc,\\r\\nTakim był zawsze, jakbyś nic nie cierpiał;\\r\\nBoś ty Fortunie zarówno był wdzięczny\\r\\nZa jej umizgi i prześladowania;\\r\\nA błogosławion, w kim krew z przekonaniem\\r\\nTak są zmieszane, iż on palcom losu\\r\\nNie służy za flet do wydania dźwięków\\r\\nWedle kaprysu. O, daj mi człowieka,\\r\\nNiebędącego żądz swych niewolnikiem,\\r\\nA w głębi mego serca go umieszczę,\\r\\nW sercu samegoż serca, tak jak ciebie.\\r\\nZa wiele tego już podobno. W sztuce,\\r\\nKtóra niebawem ma być przedstawiona,\\r\\nJest jedna scena zbliżona do tego,\\r\\nCom ci o śmierci mego ojca zwierzył.\\r\\nGdy się ta scena pertraktować będzie,\\r\\nZwróć, proszę, całą potęgę uwagi\\r\\nNa mego stryja. Jeśli jego wina\\r\\nPodczas tej sceny sama się nie zdradzi,\\r\\nÓw niby zacny duch był potępieńcem,\\r\\nA moje myśli tak czarne jak sadza\\r\\nW kuźni Wulkana. Nie spuszczaj go z oczu,\\r\\nJa mój wzrok także pilnie w twarz mu wryję,\\r\\nA potem zlejem nasze spostrzeżenia\\r\\nW stanowczą formę wniosku.\\r\\n\\r\\n\\r\\nHORACY\\r\\n\\r\\n                        Dobrze, panie;\\r\\nJeżeli skradnie co mojej baczności\\r\\nI ujdzie cały, zapłacę tę kradzież.\\r\\n\\r\\n\\r\\nHAMLET\\r\\n\\r\\nJuż idą; muszę znowu zostać głupcem.\\r\\nDalej na miejsce!\\r\\n\\r\\n/ Marsz. Odgłos trąb. /\\r\\n\\r\\n/ Król, Królowa, Poloniusz, Ofelia, Rozenkranc, Gildenstern i inne osoby wchodzą. /\\r\\n\\r\\n\\r\\nKRÓL\\r\\n\\r\\nJakże się miewa nasz syn, Hamlet?\\r\\n\\r\\n\\r\\nHAMLET\\r\\n\\r\\nWybornie, żyję jak kameleon powietrzem nadzianym obietnicami; kapłonów nie moglibyście lepiej tuczyć.\\r\\n\\r\\n\\r\\nKRÓL\\r\\n\\r\\nNie mam co zrobić z tą odpowiedzią. Te słowa nie do mnie należą.\\r\\n\\r\\n\\r\\nHAMLET\\r\\n\\r\\nAni do mnie już teraz.\\r\\n\\r\\n/ do Poloniusza /\\r\\n\\r\\nWaćpan grywałeś kiedyś na uniwersytecie, jeżeli się nie mylę?\\r\\n\\r\\n\\r\\nPOLONIUSZ\\r\\n\\r\\nTak jest, mości książę, i miałem sławę dobrego aktora.\\r\\n\\r\\n\\r\\nHAMLET\\r\\n\\r\\nA cóżeś pan przedstawiał?\\r\\n\\r\\n\\r\\nPOLONIUSZ\\r\\n\\r\\nPrzedstawiałem Juliusza Cezara i zostałem zabity na Kapitolu. Brutus mnie zabił.\\r\\n\\r\\n\\r\\nHAMLET\\r\\n\\r\\nCóż to za brutalstwo było z jego strony, żeby tak kapitalne cielę tam zabijać! — Czy aktorowie już w pogotowiu?\\r\\n\\r\\n\\r\\nROZENKRANC\\r\\n\\r\\nCzekają, panie, na twe rozkazy.\\r\\n\\r\\n\\r\\nKRÓLOWA\\r\\n\\r\\nPójdź tu, kochany Hamlecie, siądź przy mnie.\\r\\n\\r\\n\\r\\nHAMLET\\r\\n\\r\\nWybacz, kochana matko, tu jest metal silniej pociągający.\\r\\n\\r\\n\\r\\nPOLONIUSZ\\r\\n\\r\\n/ do Króla /\\r\\n\\r\\nSłyszałeś, panie?\\r\\n\\r\\n\\r\\nHAMLET\\r\\n\\r\\n/ do Ofelii /\\r\\n\\r\\nMogęż, o pani, lec na twoim łonie?\\r\\n\\r\\n\\r\\nOFELIA\\r\\n\\r\\nNie, mości książę.\\r\\n\\r\\n\\r\\nHAMLET\\r\\n\\r\\nTo jest na twoim łonie głowę wsparłszy?\\r\\n\\r\\n\\r\\nOFELIA\\r\\n\\r\\nMożesz, książę.\\r\\n\\r\\n\\r\\nHAMLET\\r\\n\\r\\n/ kładąc się u jej nóg /\\r\\n\\r\\nSądziszli, żem miał w myśli co innego?\\r\\n\\r\\n\\r\\nOFELIA\\r\\n\\r\\nJa nic nie sądzę.\\r\\n\\r\\n\\r\\nHAMLET\\r\\n\\r\\nTo by był pomysł nie lada położyć się między nogami dziewczyny.\\r\\n\\r\\n\\r\\nOFELIA\\r\\n\\r\\nCo takiego?\\r\\n\\r\\n\\r\\nHAMLET\\r\\n\\r\\nNic.\\r\\n\\r\\n\\r\\nOFELIA\\r\\n\\r\\nKsiążę dziś jesteś wesół.\\r\\n\\r\\n\\r\\nHAMLET\\r\\n\\r\\nKto? ja?\\r\\n\\r\\n\\r\\nOFELIA\\r\\n\\r\\nNie inaczej.\\r\\n\\r\\n\\r\\nHAMLET\\r\\n\\r\\nO, jestem tylko twoim wesołkiem. Cóż zresztą człowiek ma czynić, jeżeli nie weselić się? Oto na przykład moja matka, patrz, pani, jak promieniejąco wygląda, chociaż mój ojciec zmarł przed dwiema godzinami.\\r\\n\\r\\n\\r\\nOFELIA\\r\\n\\r\\nPrzed dwa razy dwoma miesiącami, mości książę.\\r\\n\\r\\n\\r\\nHAMLET\\r\\n\\r\\nTak to już dawno? Niechże się diabeł czarno nosi, ja przywdzieję sobole. Dlaboga? Od dwóch miesięcy zmarły i jeszcze nie zapomniany? Jest więc nadzieja, że pamięć wielkich ludzi zdoła przetrwać ich żywot przez pół roku; notabene, jeżeli ufundują kościoły; w przeciwnym razie niech się nie skarżą, jeżeli ich spotka los tego konika, któremu na nagrobku napisano: «Konik zdechł, więc go w miech».\\r\\n\\r\\n/ Odgłos trąb. Po czym następuje pantomima. Para królewskich małżonków w czułej komitywie wchodzi na scenę. Królowa ściska króla i on ją nawzajem, klęka przed nim z wyrazem najtkliwszego przywiązania; on ją podnosi i głowę na jej piersi skłania; kładzie się potem na kwiecistej darni i zasypia. Ona, widząc go uśpionego, odchodzi. Po niejakiej chwili ukazuje się jakiś człowiek, zbliża się do śpiącego, zdejmuje mu z głowy koronę, całuje ją, wlewa potem w ucho królowi truciznę i wychodzi. Królowa powraca, znajduje króla nieżywego i bardzo rozpacza. Zabójca w towarzystwie dwóch czy trzech niemych osób wchodzi znowu i niby także lamentuje. Wynoszą trupa. Zabójca składa przed królową dary i oświadcza jej swoją miłość. Ona okazuje zrazu wstręt i niechęć, w końcu jednak podaje mu rękę. Wychodzą. /\\r\\n\\r\\n\\r\\nOFELIA\\r\\n\\r\\nCo to było, mości książę?\\r\\n\\r\\n\\r\\nHAMLET\\r\\n\\r\\nTo był hultajski bigos, a oznacza zbrodnię.\\r\\n\\r\\n\\r\\nOFELIA\\r\\n\\r\\nZapewne ta pantomima zawierała w sobie treść sztuki?\\r\\n\\r\\n/ Wchodzi Prolog. /\\r\\n\\r\\n\\r\\nHAMLET\\r\\n\\r\\nDowiemy się od tego jegomościa. Aktorowie nie umieją trzymać języka za zębami; muszą wszystko wypaplać.\\r\\n\\r\\n\\r\\nOFELIA\\r\\n\\r\\nCzy on nam odkryje znaczenie tego?\\r\\n\\r\\n\\r\\nHAMLET\\r\\n\\r\\nNiezawodnie, tak jak wszystko, co byś mu pani odkryła. Nie wstydź się tylko pokazać mu, co masz do pokazania, a on się nie powstydzi powiedzieć ci, co to znaczy.\\r\\n\\r\\n\\r\\nOFELIA\\r\\n\\r\\nLadaco z waści, ladaco. Będę patrzeć na sztukę.\\r\\n\\r\\n\\r\\nPROLOG\\r\\n\\r\\nCni panowie i cne damy,\\r\\nDla was i dla naszej dramy\\r\\nKornie was o wzgląd błagamy.\\r\\n\\r\\n\\r\\nHAMLET\\r\\n\\r\\nPrologli to czy dewiza na sygnet?\\r\\n\\r\\n\\r\\nOFELIA\\r\\n\\r\\nTo było krótkie.\\r\\n\\r\\n\\r\\nHAMLET\\r\\n\\r\\nJak miłość kobiety.\\r\\n\\r\\n/ Wchodzą Król aktor i Królowa aktorka. /\\r\\n\\r\\n\\r\\nKRÓL AKTOR\\r\\n\\r\\n«Trzydzieści razy Feba rumaki obiegły\\r\\nKrąg Tellury i przestwór Neptuna rozległy\\r\\nI trzydzieści kroć razy dwanaście na przemian\\r\\nZapłonął i zbladł miesiąc nad głowami ziemian,\\r\\nOdkąd nam Amor serca, Hymen złączył dłonie\\r\\nWęzłem, który się chyba rozwiąże po zgonie».\\r\\n\\r\\n\\r\\nKRÓLOWA AKTORKA\\r\\n\\r\\n«Obyśmy drugie tyle zmian luny i słońca\\r\\nZliczyli, nim miłości dożyjemy końca!\\r\\nLecz ach! już od pewnego czasu niezbadana\\r\\nW zdrowiu, w humorze twoim, panie, zaszła zmiana.\\r\\nLękam się… niechaj jednak te niewieście trwogi\\r\\nNie przyczyniająć cierpień, o mężu mój drogi.\\r\\nObawy u płci naszej z miłości się rodzą\\r\\nJak ta lub nie istnieją, lub miarę przechodzą.\\r\\nCzym moja miłość, tego liczneś miał objawy;\\r\\nW jakim zaś stopniu miłość, w takim i obawy.\\r\\nGdzie wielka miłość, lada wątpliwość przeraża,\\r\\nI z zwiększeniem się obaw miłość się pomnaża».\\r\\n\\r\\n\\r\\nKRÓL AKTOR\\r\\n\\r\\n«Tak, najmilsza, opuszczę cię, i to niedługo,\\r\\nCoraz już siły skąpszą darzą mię posługą;\\r\\nTy zostaniesz; żyć będziesz na tym pięknym świecie\\r\\nSzanowana, kochana, i może ci splecie\\r\\nWieniec drugi małżonek».\\r\\n\\r\\n\\r\\nKRÓLOWA AKTORKA\\r\\n\\r\\n                        «O, wstrzymaj te słowa!\\r\\nZbrodnią by w moim łonie była myśl takowa.\\r\\nObym przy drugim mężu była potępioną!\\r\\nTaka tylko drugiego może zostać żoną,\\r\\nCo zabiła pierwszego».\\r\\n\\r\\n\\r\\nHAMLET\\r\\n\\r\\nTo piołun.\\r\\n\\r\\n\\r\\nKRÓLOWA AKTORKA\\r\\n\\r\\n                        «Podłe tylko chucie\\r\\nKleją powtórne związki, lecz nigdy uczucie.\\r\\nZabójczyni pierwszego powtórnie go zgładza,\\r\\nGdy nowego małżonka w łoże swe wprowadza».\\r\\n\\r\\n\\r\\nKRÓL AKTOR\\r\\n\\r\\n«Że myślisz tak, jak mówisz, najzupełniej wierzę;\\r\\nNieraz jednak człek łamie to, co przedsiębierze.\\r\\nZamiar jest niewolnikiem wyłącznym pamięci.\\r\\nNagle zrodzony, ale słabej konsystencji;\\r\\nKrzepko wisi, jak owoc nieźrzały u drzewa.\\r\\nLecz gdy zmięknie, przed czasem lada wiatr go zwiewa\\r\\nNie dziw, że nie pomnimy wypłacać na dobie\\r\\nDługu, któryśmy winni tylko samym sobie.\\r\\nTo, co postanawiamy w chwili uniesienia,\\r\\nZ uniesieniem minionym w parę się zamienia;\\r\\nZbytnia gwałtowność, czy to radości czy smutku,\\r\\nSama własne swe chęci wydziedzicza z skutku,\\r\\nGdzie radość pusta, smutek przechodzi w rozpacze,\\r\\nTam po chwili cieszy się smutek, radość płacze.\\r\\nŚwiat ten nie wiekuisty ni się kto zdumiewa,\\r\\nŻe z przesileniem szczęścia i miłość omdlewa;\\r\\nKwestia to bowiem jeszcze mieszcząca zawiłość,\\r\\nCzy miłość jedna szczęście, czy też szczęście miłość?\\r\\nMożny runął, pierzchają wraz czcicieli zgraje;\\r\\nBiedny wzniósł się, aliści wróg dłoń mu podaje.\\r\\nZdaje się więc, że miłość szczęściu jest służebna,\\r\\nMa przyjaciół, komu ich miłość niepotrzebna,\\r\\nA kto w potrzebie niby przyjaciela wzywa,\\r\\nGotowego w nim sobie wroga wychowywa.\\r\\nSłowem, skończyłbym na tym, od czego zacząłem,\\r\\nChęć i moc nasza tak są odrębnym żywiołem,\\r\\nŻe najczęściej upada to, co człek zamierzy,\\r\\nMyśl nasza do nas, cel jej nie do nas należy.\\r\\nTak i ta myśl, że z drugim nie będziesz złączona,\\r\\nSkona w tobie, gdy pierwszy twój małżonek skona».\\r\\n\\r\\n\\r\\nKRÓLOWA AKTORKA\\r\\n\\r\\n«Niech mi niebo odmówi światła, ziemia wody,\\r\\nNoc nie da odpoczynku, dzień nie da swobody!\\r\\nW rozpacz niech wszelka moja zmieni się pociecha,\\r\\nLos tylko więźnia w lochu niech mi się uśmiecha:\\r\\nWszystko to, co rumieniec przeistacza w bladość,\\r\\nNiech będzie mym udziałem, gdy uczuję radość.\\r\\nTu i tam niech ponoszę kaźń co chwila nową,\\r\\nJeśli żoną zostanę, raz zostawszy wdową!»\\r\\n\\r\\n\\r\\nHAMLET\\r\\n\\r\\n/ do Ofelii /\\r\\n\\r\\nGdyby tę przysięgę miała złamać…\\r\\n\\r\\n\\r\\nKRÓL AKTOR\\r\\n\\r\\n«Ślub to straszliwy. — Luba, opuść mię na chwilę:\\r\\nMyśli mi się mieszają; może snem zasilę\\r\\nZnękane ciało».\\r\\n\\r\\n/ zasypia /\\r\\n\\r\\n\\r\\nKRÓLOWA AKTORKA\\r\\n\\r\\n                        «Niech cię kołysze sen błogi\\r\\nI wszelkie zło omija z dala nasze progi!»\\r\\n\\r\\n/ wychodzi /\\r\\n\\r\\n\\r\\nHAMLET\\r\\n\\r\\n/ do Królowej /\\r\\n\\r\\nJak ci się, pani, podoba ta sztuka?\\r\\n\\r\\n\\r\\nKRÓLOWA\\r\\n\\r\\nZdaje mi się, że ta dama przyrzeka za wiele.\\r\\n\\r\\n\\r\\nHAMLET\\r\\n\\r\\nO, ale dotrzyma słowa.\\r\\n\\r\\n\\r\\nKRÓL\\r\\n\\r\\nCzy znasz waćpan treść tej sztuki? Nie mieściż ona w sobie nic zdrożnego?\\r\\n\\r\\n\\r\\nHAMLET\\r\\n\\r\\nNic zgoła; oni tylko żartują, trują żartem; nic zdrożnego w świecie.\\r\\n\\r\\n\\r\\nKRÓL\\r\\n\\r\\nJakiż ta sztuka ma tytuł?\\r\\n\\r\\n\\r\\nHAMLET\\r\\n\\r\\n„Łapka na myszy”. Skąd zaś taki? Przez przenośnię. Przedstawia ona morderstwo dokonane w Wiedniu. Zamordowany książę nazywał się Gonzago, a jego żona Baptysta. Arcyszelmowska to sprawka, jak zaraz obaczymy. Ale co nam do tego? Wasza królewska mość i my wszyscy mamy spokojne sumienie, nie może nas to dotknąć. Niech się drapie, kto ma liszaj; nasza skóra zdrowa.\\r\\n\\r\\n/ Wchodzi Lucjan. /\\r\\n\\r\\nTo jest niejaki Lucjan, synowiec króla.\\r\\n\\r\\n\\r\\nOFELIA\\r\\n\\r\\nObjaśniasz, mości książę, tak dobrze jak chór starożytny.\\r\\n\\r\\n\\r\\nHAMLET\\r\\n\\r\\nMógłbym być pośrednikiem między panią a jej kochankiem, gdybym tylko był świadkiem waszych igraszek.\\r\\n\\r\\n\\r\\nOFELIA\\r\\n\\r\\nKolący masz dowcip, mości książę.\\r\\n\\r\\n\\r\\nHAMLET\\r\\n\\r\\nOdpokutowałabyś, pani, niejednym jękiem stępienie mi kolca.\\r\\n\\r\\n\\r\\nOFELIA\\r\\n\\r\\nCoraz to lepiej i zarazem gorzej.\\r\\n\\r\\n\\r\\nHAMLET\\r\\n\\r\\nTak właśnie traktujecie swych mężów. Dalej, morderco;\\r\\n\\r\\nZrzuć twą przeklętą larwę i zaczynaj:\\r\\nJuż kruk krakaniem\\r\\nDo zemsty daje hasło.\\r\\n\\r\\n\\r\\nLUCJAN\\r\\n\\r\\n«Myśl czarna, ręka pewna, płyn dzielny, czas sprzyja.\\r\\nNie tamuje zamiaru obecność niczyja.\\r\\nSzary wyskoku, w północ z zbójczych ziół zebrany,\\r\\nPo trzykroć pod Hekaty klątwą gotowany,\\r\\nWładzę twą czarodziejską, straszną w swym rozwiciu\\r\\nOkaż niezwłocznie na tym zdrowym jeszcze życiu».\\r\\n\\r\\n/ wlewa truciznę w ucho śpiącemu /\\r\\n\\r\\n\\r\\nHAMLET\\r\\n\\r\\nTruje go w jego własnym ogrodzie dla zagrabienia jego państwa. Nazwisko tamtego jest Gonzago; rzecz autentyczna i we włoskim tekście wybornie opisana. Teraz zobaczymy, jakim sposobem morderca pozyskuje miłość żony Gonzagi.\\r\\n\\r\\n\\r\\nOFELIA\\r\\n\\r\\nKról powstaje.\\r\\n\\r\\n\\r\\nHAMLET\\r\\n\\r\\nJak to? Strwożony fałszywym alarmem?\\r\\n\\r\\n\\r\\nKRÓLOWA\\r\\n\\r\\nCo ci jest, panie?\\r\\n\\r\\n\\r\\nPOLONIUSZ\\r\\n\\r\\n                        Niech skończą widowisko!\\r\\n\\r\\n\\r\\nKRÓL\\r\\n\\r\\nŚwiatła! Wychodźmy.\\r\\n\\r\\n\\r\\nPOLONIUSZ\\r\\n\\r\\n                        Światła! światła! światła!\\r\\n\\r\\n/ Wszyscy wychodzą prócz Hamleta i Horacego. /\\r\\n\\r\\n\\r\\nHAMLET\\r\\n\\r\\nNiech ryczy z bólu ranny łoś,\\r\\nZwierz zdrów przebiega knieje,\\r\\nKtoś nie śpi, aby spać mógł ktoś.\\r\\nTo są zwyczajne dzieje.\\r\\n\\r\\nPowiedz mi, waćpan, czy ta komedia, z dodatkiem lasu piór na głowie i pary prowansalskich róż u dziurawych trzewików, nie powinna by (jeśli resztka mojego szczęścia mnie zawiedzie) zapewnić mi udziału w jakiej trupie aktorów? Hę?\\r\\n\\r\\n\\r\\nHORACY\\r\\n\\r\\nPołowę udziału.\\r\\n\\r\\n\\r\\nHAMLET\\r\\n\\r\\nAleż cały.\\r\\nWiedz bowiem, miły mój Damonie,\\r\\nŻe z raju dziś tu step;\\r\\nGdzie wczora Jowisz był na tronie,\\r\\nTam dziś panuje — pustka.\\r\\n\\r\\n\\r\\nHORACY\\r\\n\\r\\nMogłeś dorymować, mości książę.\\r\\n\\r\\n\\r\\nHAMLET\\r\\n\\r\\nO Horacy! Słowa tego ducha złota warte. Czy widziałeś?\\r\\n\\r\\n\\r\\nHORACY\\r\\n\\r\\nNajwyraźniej.\\r\\n\\r\\n\\r\\nHAMLET\\r\\n\\r\\nKiedy była mowa o otruciu?…\\r\\n\\r\\n\\r\\nHORACY\\r\\n\\r\\nUważałem dobrze.\\r\\n\\r\\n\\r\\nHAMLET\\r\\n\\r\\nHa! ha! — Nie ma tam gdzie jakiego grajka? Hej!\\r\\nBo skoro król komedii nie lubi, pewnikiem\\r\\nKról jegomość komedii nie jest lubownikiem.\\r\\nA co, są grajkowie?\\r\\n\\r\\n/ Wchodzą Rozenkranc i Gildenstern. /\\r\\n\\r\\n\\r\\nGILDENSTERN\\r\\n\\r\\nMości książę, niech nam wolno będzie powiedzieć jedno słowo.\\r\\n\\r\\n\\r\\nHAMLET\\r\\n\\r\\nIle ich jest w słowniku.\\r\\n\\r\\n\\r\\nGILDENSTERN\\r\\n\\r\\nMości książę, król…\\r\\n\\r\\n\\r\\nHAMLET\\r\\n\\r\\nCóż król porabia, mości panie?\\r\\n\\r\\n\\r\\nGILDENSTERN\\r\\n\\r\\nOd wyjścia stąd bardzo zaniemógł.\\r\\n\\r\\n\\r\\nHAMLET\\r\\n\\r\\nZ przepicia?\\r\\n\\r\\n\\r\\nGILDENSTERN\\r\\n\\r\\nZ wzburzenia żółci.\\r\\n\\r\\n\\r\\nHAMLET\\r\\n\\r\\nTroskliwość pańska byłaby się była okazała trafniejsza, udając się w takim razie do doktora. Bo gdybym ja mu zapisał na przeczyszczenie, mogłoby mu to jeszcze bardziej żółć wzburzyć.\\r\\n\\r\\n\\r\\nGILDENSTERN\\r\\n\\r\\nRacz, łaskawy panie, zamknąć swą mowę w pewne szranki i nie odskakiwać tak dziko od celu, w jakim przychodzim.\\r\\n\\r\\n\\r\\nHAMLET\\r\\n\\r\\nJestem już potulny: mów, waćpan.\\r\\n\\r\\n\\r\\nGILDENSTERN\\r\\n\\r\\nKrólowa, matka waszej książęcej mości, w najgłębszym rozżaleniu przysyła nas do ciebie, panie.\\r\\n\\r\\n\\r\\nHAMLET\\r\\n\\r\\nMiło mi panów powitać.\\r\\n\\r\\n\\r\\nGILDENSTERN\\r\\n\\r\\nNie, mości książę, te grzeczności nie w porę. Jeśli się waszej książęcej mości podoba dać nam zdrową odpowiedź, wypełnimy polecenie jego matki; w przeciwnym razie, przebaczenie waszej książęcej mości i oddalenie się nasze będzie jedynym owocem naszego tu przybycia.\\r\\n\\r\\n\\r\\nHAMLET\\r\\n\\r\\nNie mogę, doprawdy.\\r\\n\\r\\n\\r\\nGILDENSTERN\\r\\n\\r\\nCzego, mości książę?\\r\\n\\r\\n\\r\\nHAMLET\\r\\n\\r\\nDać panom zdrowej odpowiedzi, bom chory na głowę: na jaką wszakże będę się mógł zdobyć, taką im służyć będę albo raczej matce mojej. Dlatego przystąpmy wprost do rzeczy, bez korowodów. Mówicie więc, panowie, że moja matka…\\r\\n\\r\\n\\r\\nROZENKRANC\\r\\n\\r\\nNie tai tego, że postępowanie waszej książęcej mości w podziw ją i zdumienie wprawia.\\r\\n\\r\\n\\r\\nHAMLET\\r\\n\\r\\nO dziwny synu, który tak możesz zdumiewać matkę twoją! A czy nie ma tam czasem jakiego postscriptum pod tym macierzyńskim podziwem? Powiedzcie no, panowie.\\r\\n\\r\\n\\r\\nROZENKRANC\\r\\n\\r\\nŻyczeniem jej jest, abyś się książę z nią widział w jej gabinecie, nim się udasz na spoczynek.\\r\\n\\r\\n\\r\\nHAMLET\\r\\n\\r\\nBędę jej posłuszny, choćby była dziesięć razy moją matką. Czy macie, panowie, co więcej do powiedzenia?\\r\\n\\r\\n\\r\\nROZENKRANC\\r\\n\\r\\nMości książę, był czas, żeś mię lubił.\\r\\n\\r\\n\\r\\nHAMLET\\r\\n\\r\\nNa Bakcha i Merkurego! i teraz jeszcze.\\r\\n\\r\\n\\r\\nROZENKRANC\\r\\n\\r\\nŁaskawy książę, co cię udręcza? Dobrowolnie zamykasz drzwi swobodzie, ukrywając troski swoje przed przyjacielem.\\r\\n\\r\\n\\r\\nHAMLET\\r\\n\\r\\nNie mam widoków, mój panie.\\r\\n\\r\\n\\r\\nROZENKRANC\\r\\n\\r\\nJak to? kiedy sam król zapewnia waszej książęcej mości następstwo duńskiego tronu!\\r\\n\\r\\n\\r\\nHAMLET\\r\\n\\r\\nTak, ale znasz pan przysłowie: dostał koń owsa… koniec trochę niesmaczny\\r\\n\\r\\n/ Muzykanci wchodzą. /\\r\\n\\r\\nOtóż i gędźba. Pozwól no mi, bracie, swego fletu.\\r\\n\\r\\n/ biorąc Gildensterna na stronę /\\r\\n\\r\\nDlaczego tak tropisz wokoło mnie, jak gdybyś mię chciał w lisią jamę zapędzić?\\r\\n\\r\\n\\r\\nGILDENSTERN\\r\\n\\r\\nO panie! Jeśli mię żarliwość uczyniła za śmiałym, przywiązanie moje słusznie możesz nazwać nieokrzesanym.\\r\\n\\r\\n\\r\\nHAMLET\\r\\n\\r\\nNie rozumiem tego dobrze. Zagraj no, proszę, na tym flecie.\\r\\n\\r\\n\\r\\nGILDENSTERN\\r\\n\\r\\nNie umiem, mości książę.\\r\\n\\r\\n\\r\\nHAMLET\\r\\n\\r\\nProszę cię.\\r\\n\\r\\n\\r\\nGILDENSTERN\\r\\n\\r\\nNie umiem doprawdy.\\r\\n\\r\\n\\r\\nHAMLET\\r\\n\\r\\nJak mnie kochasz.\\r\\n\\r\\n\\r\\nGILDENSTERN\\r\\n\\r\\nNie potrafię z niego wydobyć głosu, mości książę.\\r\\n\\r\\n\\r\\nHAMLET\\r\\n\\r\\nTo tak łatwo przecie jak kłamać. Przebieraj po tych dziurkach palcami, włóż ten koniec w usta i zadmij, a wydobędziesz ton najdźwięczniejszy. Patrz, tu są klapy.\\r\\n\\r\\n\\r\\nGILDENSTERN\\r\\n\\r\\nAle ja ich użyć nie umiem do wydania jakiej bądź melodii, nie znam się na tym.\\r\\n\\r\\n\\r\\nHAMLET\\r\\n\\r\\nPatrzże teraz, za jakiego mnie masz bajbardzo. Chciałbyś grać na mnie, wmawiasz w siebie, że znasz mój mechanizm? Chciałbyś wyrwać ze mnie rdzeń mej tajemnicy, wycisnąć ze mnie całą skalę tonów, od najniższej nuty aż do dyszkantu; a w tym tu marnym instrumencie tyle jest głosu, tyle harmonii, jednakże nie możesz go skłonić do przemówienia. Cóż u kata! I czy sądzisz, że na mnie łatwiej zagrać niż na flecie? Miej mię, za jaki chcesz, instrument: przedąć, rozstroić mię potrafisz, ale zagrać na mnie — nigdy.\\r\\n\\r\\n/ Wchodzi Poloniusz. /\\r\\n\\r\\nWitam waćpana dobrodzieja.\\r\\n\\r\\n\\r\\nPOLONIUSZ\\r\\n\\r\\nMości książę, królowa jejmość życzy sobie z waszą książęcą mością pomówić, i to zaraz.\\r\\n\\r\\n\\r\\nHAMLET\\r\\n\\r\\nCzy widzisz tam waćpan tę chmurę z kształtu podobną do wielbłąda?\\r\\n\\r\\n\\r\\nPOLONIUSZ\\r\\n\\r\\nW rzeczy samej, istny wielbłąd.\\r\\n\\r\\n\\r\\nHAMLET\\r\\n\\r\\nZdaje mi się, że jest podobniejsza do łasicy.\\r\\n\\r\\n\\r\\nPOLONIUSZ\\r\\n\\r\\nPrawda, z boku podobniejsza do łasicy.\\r\\n\\r\\n\\r\\nHAMLET\\r\\n\\r\\nAlbo raczej do wieloryba.\\r\\n\\r\\n\\r\\nPOLONIUSZ\\r\\n\\r\\nBardzo podobna do wieloryba.\\r\\n\\r\\n\\r\\nHAMLET\\r\\n\\r\\nNo, to dobrze; zaraz pójdę do matki. Z tymi głupcami trzeba by zgłupieć naprawdę. Zaraz idę.\\r\\n\\r\\n\\r\\nPOLONIUSZ\\r\\n\\r\\nŚpieszę to powiedzieć.\\r\\n\\r\\n\\r\\nHAMLET\\r\\n\\r\\n«Zaraz», łatwo da się powiedzieć. Zostawcie mnie, przyjaciele.\\r\\n\\r\\n/ Wychodzą Rozenkranc, Gildenstern i Horacy. /\\r\\n\\r\\nTeraz jest właśnie czarodziejska, straszna\\r\\nGodzina nocy, w której się podnoszą\\r\\nGroby i same piekła wyziewają\\r\\nNa świat zarazę. O, teraz bym gotów\\r\\nPić krew i takie rzeczy wykonywać,\\r\\nNa których widok dzień by zbladł; lecz teraz\\r\\nMam iść do matki. O serce, nie zaprzecz\\r\\nNaturze mojej! Niech nigdy w to łono\\r\\nNie znajdzie wstępu neronowa dusza!\\r\\nNiech będę srogim, ale nie wyrodnym!\\r\\nSztylety w ustach mam, ale nie w dłoni!\\r\\nNiechaj mój język będzie w tym spotkaniu\\r\\nObłudny względem serca i jakkolwiek\\r\\nSłowa nie będą miotać się i srożyć,\\r\\nPieczęci, duszo, nie daj doń przyłożyć!\\r\\n\\r\\n/ wychodzi /\\r\\n\\r\\n\\r\\n\\r\\nSCENA TRZECIA\\r\\n\\r\\n/ Pokój tamże. /\\r\\n\\r\\n/ Król, Rozenkranc i Gildenstern. /\\r\\n\\r\\n\\r\\nKRÓL\\r\\n\\r\\nNie można mu dowierzać, nie byłoby\\r\\nNawet roztropnie, gdybyśmy mu dłużej\\r\\nWodze szaleństwa puszczać dali. Bądźcie\\r\\nWięc w pogotowiu, skoro odbierzecie\\r\\nZlecenia już się przygotowujące,\\r\\nNatychmiast jedźcie z nim do Anglii. Dobro\\r\\nNaszego państwa nie pozwala cierpieć\\r\\nTakiej bliskości hazardu, na który\\r\\nJego wybryki z każdą chwilą bardziej\\r\\nNas wystawiają.\\r\\n\\r\\n\\r\\nGILDENSTERN\\r\\n\\r\\n                        Będziem w pogotowiu.\\r\\nŚwięta i bogobojna to troskliwość\\r\\nWaszej królewskiej mości, bo tu idzie\\r\\nO zachowanie bezpieczeństwa tylu\\r\\nTysięcy ludzi, które pod jej berłem\\r\\nŻyją szczęśliwie.\\r\\n\\r\\n\\r\\nROZENKRANC\\r\\n\\r\\n                        Każdy pojedynczy,\\r\\nPrywatny żywot już jest w obowiązku\\r\\nWszelkimi siły i z całą dzielnością\\r\\nChronić i bronić siebie od uszczerbku:\\r\\nO ileż więcej taki byt, na którym\\r\\nPolega życie milionów! Nie kończy\\r\\nNigdy majestat sam jeden dni swoich;\\r\\nJak spadający potok chłonie z sobą\\r\\nWszystko, co było w pobliskości. Jest on\\r\\nNiby potężnym kołem przytwierdzonym\\r\\nDo szczytu góry, przy którego dzwonach\\r\\nOlbrzymich wiszą krocie przyczepionych\\r\\nDrobiazgów; jeśli to koło się stoczy,\\r\\nWraz każda z owych podrzędnych jednostek\\r\\nChyżo mknie w przepaść. Nigdy bez współdźwięku\\r\\nJęków ogólnych król nie wydał jęku.\\r\\n\\r\\n\\r\\nKRÓL\\r\\n\\r\\nŚpiesznie gotujcie się do tej podróży.\\r\\nTrzeba nam spętać ten postrach, co teraz\\r\\nZa bardzo hula.\\r\\n\\r\\n\\r\\nGILDENSTERN I ROZENKRANC\\r\\n\\r\\n                        Będziem się śpieszyli.\\r\\n\\r\\n/ wychodzą /\\r\\n\\r\\n/ Wchodzi Poloniusz. /\\r\\n\\r\\n\\r\\nPOLONIUSZ\\r\\n\\r\\nMa przyjść niebawem do pokoju matki;\\r\\nJa za obiciem stanę i wysłucham,\\r\\nCo się tam będzie działo. Pewny jestem,\\r\\nŻe mu królowa jejmość zmyje głowę;\\r\\nTrzeba atoli, jak to bardzo mądrze\\r\\nWasza królewska mość zauważyła,\\r\\nAby krom matki, bo matki z natury\\r\\nSą stronne, jeszcze drugi jaki świadek\\r\\nBył tam obecny. Idę więc i zanim\\r\\nWasza królewska mość pójdzie do łóżka,\\r\\nBędę z powrotem, by zdać sprawę z tego,\\r\\nCzego się dowiem.\\r\\n\\r\\n\\r\\nKRÓL\\r\\n\\r\\n                        Dziękujęć, mój drogi.\\r\\n\\r\\n/ Wychodzi Poloniusz. /\\r\\n\\r\\nO, kał mej zbrodni cuchnie aż w niebiosa!\\r\\nNajstarsza klątwa na niej cięży, stygmat\\r\\nBratniego mordu! Nie mogę się modlić,\\r\\nChociaż pragnienie dorównywa chęci;\\r\\nMoc winy mojej kruszy moc mej woli,\\r\\nI jako człowiek rozdwojon w działaniu,\\r\\nStoję wahając się, co mam wprzódy zacząć,\\r\\nI nic nie czynię. Jak to? choćby nawet\\r\\nTa dłoń przeklęta była od krwi bratniej\\r\\nDwakroć tak brudna, czyliż miłosierne\\r\\nNieba nie mają dżdżu do jej obmycia,\\r\\nAby zbielała jak śnieg? Na cóż łaska,\\r\\nJeśli nie na to, by przebaczać winnym?\\r\\nCzymże są modły, jeżeli nie ową\\r\\nPodwójną siłą, zdolną nas podeprzeć,\\r\\nGdy mamy upaść lub podnieść na nowo,\\r\\nKiedy upadniem? Wzniosę przeto oczy;\\r\\nBłąd mój już minął. Lecz, ach! jaki rodzaj\\r\\nModlitwy może być dla mnie pomocny?\\r\\nPrzebacz mi moje ohydne morderstwo!\\r\\nTo być nie może; boć jeszcze posiadam\\r\\nTo wszystko, co mię wiodło do morderstwa:\\r\\nKoronę, władzę, żonę brata. Możeż\\r\\nByć rozgrzeszonym, kto dzierży plon grzechu?\\r\\nW praktykach tego zepsutego świata\\r\\nZdarza się zbrodni pozłoconą ręką\\r\\nUsuwać na bok sprawiedliwość; nieraz\\r\\nWidziano nawet prawo przekupione\\r\\nOwocem gwałtu; ale tam tak nie jest:\\r\\nTam nie popłaca szalbierstwo; tam czyny\\r\\nNago się jawią i człowiek, stawiony\\r\\nNaprzeciw swoich przestępstw oko w oko,\\r\\nMusi je wyznać. Cóż mi więc zostaje?\\r\\nSpróbować, czego żal dokaże? Czegóż\\r\\nOn nie dokaże? Lecz czegóż dokaże,\\r\\nGdy winowajca nie może żałować?\\r\\nO straszna dolo! serce jak śmierć czarne!\\r\\nSpętana duszo, która, usiłując\\r\\nByć wolna, coraz okropniej się wikłasz!\\r\\nPrzyjdźcie mi w pomoc, o wy aniołowie!\\r\\nZegnijcie się, kolana! i ty, stalą\\r\\nOkute serce, zmięknij jako nerwy\\r\\nNowo narodzonego niemowlęcia!\\r\\nJeszcze się wszystko da naprawić.\\r\\n\\r\\n/ klęka /\\r\\n\\r\\n/ Wchodzi Hamlet. /\\r\\n\\r\\n\\r\\nHAMLET\\r\\n\\r\\nModli się; teraz mógłbym to uczynić;\\r\\nTeraz uczynię. Ale tym sposobem\\r\\nPójdzie do nieba; i toż będzie zemstą?\\r\\nTrzeba się nad tym zastanowić. Nędznik\\r\\nZabija mego ojca i ja za to,\\r\\nJa, syn jedyny zamordowanego,\\r\\nPosyłam tegoż nędznika do nieba.\\r\\nTo by nagrodą było, a nie zemstą.\\r\\nOn go tyrańsko zgładził, w sennej dobie,\\r\\nW stanie sytości, w maju jego grzechów;\\r\\nJak tam rachunek jego stoi, Bogu\\r\\nWiadomo; sądząc atoli po ludzku,\\r\\nŹle z nim być musi. I jaż bym się zemścił,\\r\\nGdybym go zabił teraz, kiedy skruchą\\r\\nOczyszcza duszę, przygotowanego,\\r\\nOpatrzonego w podróż z tego świata?\\r\\nNie. Czekaj, mieczu, sposobniejszej pory.\\r\\nKiedy pijany będzie, we śnie, w gniewie\\r\\nAlbo wśród uciech kazirodnych: kiedy\\r\\nGrać lub kląć będzie, lub co bądź innego\\r\\nCzynić, co wcale nie pachnie zbawieniem;\\r\\nWtedy go ugodź tak, żeby aż nogi\\r\\nZadarł ku niebu, aby jego dusza\\r\\nTak wtedy była przeklęta i czarna\\r\\nJak piekło, w które pójdzie. Matka czeka,\\r\\nTen tylko kordiał śmierć twoją odwleka.\\r\\n\\r\\n/ wychodzi /\\r\\n\\r\\n\\r\\nKRÓL\\r\\n\\r\\n/ powstając /\\r\\n\\r\\nSłowa wzlatują, myśl w prochu się grzebie;\\r\\nAch! słów bez myśli nie przyjmują w niebie.\\r\\n\\r\\n/ wychodzi /\\r\\n\\r\\n\\r\\n\\r\\nSCENA CZWARTA\\r\\n\\r\\n/ Inny pokój tamże. /\\r\\n\\r\\n/ Królowa i Poloniusz. /\\r\\n\\r\\n\\r\\nPOLONIUSZ\\r\\n\\r\\nPrzyjdzie wnet. Mów z nim, pani, bez ogródki,\\r\\nPowiedz mu, że się już przebrała miarka\\r\\nJego wybryków, że wasza dostojność\\r\\nZa długo stoisz już jako parawan\\r\\nPomiędzy nim a ogniem. Tu się skryję;\\r\\nTylko z nim ostro.\\r\\n\\r\\n\\r\\nHAMLET\\r\\n\\r\\n/ za sceną /\\r\\n\\r\\nMatko, o Matko!…\\r\\n\\r\\n\\r\\nKRÓLOWA\\r\\n\\r\\n                        Nie turbuj się, waćpan;\\r\\nZgromię go należycie. Wyjdź, już idzie.\\r\\n\\r\\n/ Poloniusz kryje się. Hamlet wchodzi. /\\r\\n\\r\\n\\r\\nHAMLET\\r\\n\\r\\nJestem więc, matko, czego żądasz?\\r\\n\\r\\n\\r\\nKRÓLOWA\\r\\n\\r\\nHamlecie, bardzoś zmartwił twego ojca.\\r\\n\\r\\n\\r\\nHAMLET\\r\\n\\r\\nMatko, zmartwiłaś bardzo mego ojca.\\r\\n\\r\\n\\r\\nKRÓLOWA\\r\\n\\r\\nPrzestań, odpowiedź twoja bezrozumna.\\r\\n\\r\\n\\r\\nHAMLET\\r\\n\\r\\nPrzestań; pytanie twe bezbożne.\\r\\n\\r\\n\\r\\nKRÓLOWA\\r\\n\\r\\n                        Cóż to\\r\\nZnaczy, Hamlecie?\\r\\n\\r\\n\\r\\nHAMLET\\r\\n\\r\\n                        Czego żądasz, matko?\\r\\n\\r\\n\\r\\nKRÓLOWA\\r\\n\\r\\nCzy mnie już nie znasz?\\r\\n\\r\\n\\r\\nHAMLET\\r\\n\\r\\n                        O, znam, na krucyfiks!\\r\\nJesteś królową, żoną twego szwagra,\\r\\nObyś nie była nią. Jesteś mą matką.\\r\\n\\r\\n\\r\\nKRÓLOWA\\r\\n\\r\\nMuszę więc kogo innego przywołać,\\r\\nCo się rozmówi z tobą.\\r\\n\\r\\n\\r\\nHAMLET\\r\\n\\r\\n                        Siadaj, pani;\\r\\nNie wyjdziesz stąd, na krok się stąd nie ruszysz,\\r\\nPóki nie stawię przed tobą zwierciadła,\\r\\nW którym się przejrzysz z gruntu.\\r\\n\\r\\n\\r\\nKRÓLOWA\\r\\n\\r\\n                        Co chcesz czynić?\\r\\nNie chcesz mię zabić przecie. Hej! ratunku!\\r\\n\\r\\n\\r\\nPOLONIUSZ\\r\\n\\r\\n/ za obiciem /\\r\\n\\r\\nRatunku!\\r\\n\\r\\n\\r\\nHAMLET\\r\\n\\r\\n/ dobywając szpady /\\r\\n\\r\\n                        Cóż to? szczur? Bij, zabij szczura!\\r\\nTen sztych dukata wart.\\r\\n\\r\\n/ zadaje pchnięcie przez obicie /\\r\\n\\r\\n\\r\\nPOLONIUSZ\\r\\n\\r\\n/ za obiciem /\\r\\n\\r\\n                        Zabity jestem!\\r\\n\\r\\n/ pada i umiera /\\r\\n\\r\\n\\r\\nKRÓLOWA\\r\\n\\r\\nNieszczęsny, cóżeś uczynił?\\r\\n\\r\\n\\r\\nHAMLET\\r\\n\\r\\n                        Sam nie wiem.\\r\\nCzy to król?\\r\\n\\r\\n/ podnosi obicie i wyciąga Poloniusza /\\r\\n\\r\\n\\r\\nKRÓLOWA\\r\\n\\r\\n                        Co za czyn zapamiętały!\\r\\n\\r\\n\\r\\nHAMLET\\r\\n\\r\\nZapamiętały czyn! W istocie, matko;\\r\\nTak samo prawie, jak zgładzać ze świata\\r\\nKróla, a potem iść za jego brata.\\r\\n\\r\\n\\r\\nKRÓLOWA\\r\\n\\r\\nJak zgładzać króla?\\r\\n\\r\\n\\r\\nHAMLET\\r\\n\\r\\n                        Takem wyrzekł, pani.\\r\\n\\r\\n/ do Poloniusza /\\r\\n\\r\\nBądź zdrów, usłużno-wścibski, biedny głupcze!\\r\\nWziąłem cię za lepszego; znieś twą dolę;\\r\\nWidzisz, że czasem źle być zbyt gorliwym. —\\r\\nNie łam rąk, pani; siądź i ścierp, że raczej\\r\\nJa serce twoje teraz łamać będę;\\r\\nI skruszę je, na Boga, jeśli nie jest\\r\\nZ nieprzełomnego metalu i jeśli\\r\\nPrzeklęty nałóg nie zrobił go wałem\\r\\nPrzeciw wszelkiemu wpływowi uczucia.\\r\\n\\r\\n\\r\\nKRÓLOWA\\r\\n\\r\\nCóżem ja popełniła, że się ważysz\\r\\nTak obelżywą mową na mnie targać?\\r\\n\\r\\n\\r\\nHAMLET\\r\\n\\r\\nCzyn, który kazi wdzięk i kwiat skromności,\\r\\nCnotę w obłudę zmienia; zdziera różę\\r\\nZ hożego czoła niewinnej miłości\\r\\nI sadza na nim wrzody; który święte\\r\\nMałżeńskie śluby czyni fałszywymi,\\r\\nJako zaklęcia gracza, a religię\\r\\nCzczą grą wyrazów. Płoni się twarz nieba\\r\\nI wiecznie trwały ten gmach chorobliwą\\r\\nPrzybiera postać wobec tego czynu\\r\\nJak gdyby w wilię dnia sądnego.\\r\\n\\r\\n\\r\\nKRÓLOWA\\r\\n\\r\\n                        Przebóg!\\r\\nJakiż to czyn tak grzmiący zarzut ściąga?\\r\\n\\r\\n\\r\\nHAMLET\\r\\n\\r\\nSpójrz, pani, na ten portret i na tamten,\\r\\nNa ten konterfekt dwóch rodzonych braci.\\r\\nPatrz, ile wdzięku mieści to oblicze:\\r\\nCzoło Jowisza, Hyperiona włosy;\\r\\nWzrok Marsa groźny i rozkazujący;\\r\\nPostawa godna Merkurego, kiedy\\r\\nNa niebotyczny szczyt góry zstępuje.\\r\\nWszystko tu tak jest pełne, tak skończone,\\r\\nJakby dla dania pierwowzoru męża\\r\\nKażdy bóg swoją pieczęć był przyłożył\\r\\nNa tym człowieku: to był twój małżonek.\\r\\nPatrz teraz ówdzie, to twój mąż dzisiejszy;\\r\\nJak zaśniedziały kłos, zarażający\\r\\nZdrowego brata. Maszli, pani, oczy,\\r\\nŻeś mogła rzucić to górne pastwisko\\r\\nDla paszy na tym bagnie? Gdzie masz oczy?\\r\\nNie możesz tego tłumaczyć miłością,\\r\\nBo w twoim wieku krew nie war, pokornie\\r\\nSłucha rozwagi, a jakaż rozwaga\\r\\nMogłaby kazać przenieść to nad tamto?\\r\\nMasz, pani, zmysły, to pewna, boć przecie\\r\\nNie jesteś martwa; ale i to pewna,\\r\\nŻe zmysły te są zwichnięte; bo tu by\\r\\nNawet szalony nie zbłądził w wyborze;\\r\\nBo nigdy jeszcze żadne obłąkanie\\r\\nDo tego stopnia nie stępiło zmysłów,\\r\\nAby im jakiś organ nie pozostał\\r\\nDo namacania tak wielkiej różnicy.\\r\\nJakiż, u licha, bies przy ciuciubabce\\r\\nTak cię zaślepił? Wzrok bez dotykania,\\r\\nCzucie bez wzroku, słuch bez rąk i oczu,\\r\\nWęch bez wszystkiego innego, ba, nawet\\r\\nNajułomniejsza część zdrowego zmysłu\\r\\nTak by nie mogła się zmylić. O wstydzie!\\r\\nGdzie twój rumieniec? Piekielny rokoszu,\\r\\nJeśli ty możesz płomień twój rozniecać\\r\\nW łonie matrony, to zaiste cnocie\\r\\nWrzącej młodości stać się trzeba woskiem\\r\\nI stopnieć w własnym ogniu. Niech się przeciw\\r\\nAtakom pokus odtąd srom nie zbroi,\\r\\nSkoro ląd płonie tak żywo i rozum\\r\\nŻądz jest faktorem.\\r\\n\\r\\n\\r\\nKRÓLOWA\\r\\n\\r\\n                        O, przestań, Hamlecie!\\r\\nTy oczy moje zwracasz w głąb mej duszy;\\r\\nWidzę w niej czarne, szpetne plamy, których\\r\\nZmyć nie potrafię.\\r\\n\\r\\n\\r\\nHAMLET\\r\\n\\r\\n                        Ha! tak żyć w barłogu\\r\\nKazirodnego łoża, gnić w sprośności,\\r\\nZ śmietnika rozkosz chłeptać!…\\r\\n\\r\\n\\r\\nKRÓLOWA\\r\\n\\r\\n                        Przestań, przestań!\\r\\nKażde twe słowo razi mnie jak sztylet\\r\\nPrzestań, Hamlecie luby!\\r\\n\\r\\n\\r\\nHAMLET\\r\\n\\r\\n                        Zbój i podlec;\\r\\nNikczemnik niewart setnej części setki\\r\\nTwego pierwszego męża; rzezimieszek,\\r\\nKtóry z wystawy ściągnął drogi diadem\\r\\nI w kieszeń schował…\\r\\n\\r\\n\\r\\nKRÓLOWA\\r\\n\\r\\n                        Przestań.\\r\\n\\r\\n/ Duch wchodzi. /\\r\\n\\r\\n\\r\\nHAMLET\\r\\n\\r\\n                        Król z postawy,\\r\\nZ szmat i okrawek…\\r\\nOsłońcie mię opiekuńczymi skrzydły,\\r\\nŚwięte zastępy niebios! Czego żądasz,\\r\\nSzanowna maro?\\r\\n\\r\\n\\r\\nKRÓLOWA\\r\\n\\r\\n                        Niestety! Oszalał.\\r\\n\\r\\n\\r\\nHAMLET\\r\\n\\r\\nCo cię sprowadza? Przychodziszli zgromić\\r\\nOpieszałego syna, że tak gnuśnie\\r\\nCzas marnotrawi, w odwłokę puszczając\\r\\nSpełnienie twego strasznego rozkazu?\\r\\nO, mów!\\r\\n\\r\\n\\r\\nDUCH\\r\\n\\r\\n                        Pamiętaj na twe przyrzeczenie,\\r\\nPrzychodzę po to tylko, żebym wzmocnił\\r\\nZwątlone nieco przedsięwzięcie twoje,\\r\\nAle patrz, w jakim stanie twoja matka!\\r\\nO, stań pomiędzy nią a jej sumieniem\\r\\nOdbywającym walkę; wyobraźnia\\r\\nNajsilniej działa w słabym ciele. Przemów\\r\\nDo niej, Hamlecie.\\r\\n\\r\\n\\r\\nHAMLET\\r\\n\\r\\n                        Co ci jest, o pani?\\r\\n\\r\\n\\r\\nKRÓLOWA\\r\\n\\r\\nNiestety, raczej ty powiedz, co tobie,\\r\\nŻe tak upornie oczy w próżnię wlepiasz\\r\\nI z bezcielesnym rozmawiasz powietrzem?\\r\\nDziko z twych oczu strzela wnętrzny płomień;\\r\\nI gładkie włosy twoje, jak żołnierze\\r\\nZbudzeni ze snu alarmem, powstają\\r\\nI wyprężone stoją. O mój synu,\\r\\nSkrop tę trawiącą cię gorączkę chłodem\\r\\nZastanowienia. W co się tak wpatrujesz?\\r\\n\\r\\n\\r\\nHAMLET\\r\\n\\r\\nW niego! tam! w niego! Patrz, jaki on blady!\\r\\nAch! jego postać, jego sprawa zdolna\\r\\nByłaby wzruszyć głazy. Nie patrz na mnie!\\r\\nBo od żałosnych tych spojrzeń rozmięknie\\r\\nTęgość mej woli i wbrew zamiarowi\\r\\nNie krew pocieknie, ale łzy.\\r\\n\\r\\n\\r\\nKRÓLOWA\\r\\n\\r\\n                        Do kogo\\r\\nZwracasz te słowa?\\r\\n\\r\\n\\r\\nHAMLET\\r\\n\\r\\n                        Czy nic tam nie widzisz?\\r\\n\\r\\n\\r\\nKRÓLOWA\\r\\n\\r\\nNic zgoła, chociaż wszystko, co jest, widzę.\\r\\n\\r\\n\\r\\nHAMLET\\r\\n\\r\\nI nic nie słyszysz?\\r\\n\\r\\n\\r\\nKRÓLOWA\\r\\n\\r\\n                        Nic oprócz nas dwojga.\\r\\n\\r\\n\\r\\nHAMLET\\r\\n\\r\\nPatrz! tam! Nie widzisz go? Już się oddala!\\r\\nMój ojciec! On to, w tejże samej szacie,\\r\\nW którą za życia lubił się przybierać.\\r\\nPatrz, już jest blisko drzwi; już jest za progiem.\\r\\n\\r\\n/ Duch wychodzi. /\\r\\n\\r\\n\\r\\nKRÓLOWA\\r\\n\\r\\nPłód to chorobliwego mózgu twego.\\r\\nW tworzeniu tego rodzaju widziadeł\\r\\nGorączka bardzo jest biegła.\\r\\n\\r\\n\\r\\nHAMLET\\r\\n\\r\\n                        Gorączka!\\r\\nPuls mój spokojnie bije i do taktu,\\r\\nTak jak twój, pani. W tym, co powiedziałem,\\r\\nNie było nic od rzeczy. Chcesz dowodu,\\r\\nTo ci powtórzę każde moje słowo,\\r\\nA tego przecie wariat nie potrafi.\\r\\nO matko, matko! przez miłość zbawienia,\\r\\nNie kładź pochlebnej maści na twą duszę\\r\\nTą myślą, że to nie sumienie twoje,\\r\\nAle szaleństwo moje przemawiało.\\r\\nOna by tylko zaciągnęła błoną\\r\\nI zabliźniła miejsca owrzodzone,\\r\\nAle zepsuta materia dlatego\\r\\nNie przestawałaby wewnątrz nurtować.\\r\\nWyspowiadaj się niebu, żałuj tego,\\r\\nCo przeszło, chroń się tego, co przyjść może,\\r\\nI nie pokrywaj chwastu mierzwą, aby\\r\\nRósł bujniej. Przebacz mi tę moją cnotę:\\r\\nBo w dychawicznym biegu tego świata\\r\\nPrzychodzi cnocie przepraszać występek,\\r\\nKorzyć się przed nim i nieledwie żebrać\\r\\nO pozwolenie zrobienia mu dobrze.\\r\\n\\r\\n\\r\\nKRÓLOWA\\r\\n\\r\\nHamlecie, na pół rozdarłeś mi serce.\\r\\n\\r\\n\\r\\nHAMLET\\r\\n\\r\\nO, rzuć precz, pani, część jego poślednią\\r\\nI zacznij z drugą tym czyściejsze życie.\\r\\nDobranoc… tylko nie wespół z mym stryjem,\\r\\nPożycz choć cnoty, jeżeli jej nie masz.\\r\\nNałóg, ten potwór, imający zmysły\\r\\nW szatańskie pęta, jest jednak aniołem\\r\\nPrzez to, że prawym, szlachetnym popędom\\r\\nUżycza także szat, które wciągnąwszy\\r\\nNietrudno nosić. Wstrzymaj się dziś, pani,\\r\\nA umartwienie to uczynić łatwym\\r\\nJutrzejsze, dalsze jeszcze łatwiejszymi!\\r\\nBo przywyknienie zdolne jest nieledwie\\r\\nOdmienić stempel natury i albo\\r\\nWciela szatana, albo go cudowną\\r\\nSiłą wypędza. Jeszcze raz dobranoc.\\r\\nA gdy zapragniesz być błogosławiona,\\r\\nI ja poproszęć o błogosławieństwo. —\\r\\nCo się dotyczy tego jegomościa,\\r\\n\\r\\n/ wskazując na Poloniusza /\\r\\n\\r\\nW istocie, żal mi go; lecz widno nieba\\r\\nDla ukarania nas zobopólnego\\r\\nChłosty mię swojej zrobiły narzędziem.\\r\\nPogrzeb mu sprawię i odpłacę godnie\\r\\nŚmierć mu zadaną. — Dobranoc tymczasem.\\r\\nMiłość to moją tak zatwardza duszę;\\r\\nChcąc być łagodnym, okrutnym być muszę.\\r\\nA! jeszcze parę słów.\\r\\n\\r\\n\\r\\nKRÓLOWA\\r\\n\\r\\n                        Cóż mam uczynić?\\r\\n\\r\\n\\r\\nHAMLET\\r\\n\\r\\nNic, pani, wcale; owszem, nie masz czynić\\r\\nTego, coć powiem, abyś uczyniła;\\r\\nGdy cię pijany król wezwie do łoża,\\r\\nNazwie swą kotką, z pieszczot w twarz uszczypnie,\\r\\nWtedy za parę ckliwych pocałunków\\r\\nAlbo łaskotek niecnych jego palców\\r\\nOdkryj mu wszystko, coś tu usłyszała;\\r\\nPowiedz mu, żem ja w gruncie nie szalony,\\r\\nTylko szalony przez podstęp. To byłby\\r\\nCzyn budujący; bo któraż królowa,\\r\\nPiękna, roztropna, dobrych obyczajów,\\r\\nCoś podobnego mogłaby zataić\\r\\nPrzed nietoperzem, wygą, koczkodanem?\\r\\nPytam się, która? Nie, wbrew rozumowi\\r\\nI wbrew dyskrecji otwórz kosz na dachu,\\r\\nWypuść zeń ptaki, jako małpa w bajce,\\r\\nA potem sama w kosz wlazłszy, dla próby,\\r\\nRuń na złamanie karku.\\r\\n\\r\\n\\r\\nKRÓLOWA\\r\\n\\r\\nBądź przekonany, że jeżeli słowa\\r\\nSą tchnień, a tchnienia życia wynikłością,\\r\\nNie mam dość życia do wydania w słowach\\r\\nTego wszystkiego, co mi powiedziałeś.\\r\\n\\r\\n\\r\\nHAMLET\\r\\n\\r\\nMuszę do Anglii jechać, czy wiesz, pani?\\r\\n\\r\\n\\r\\nKRÓLOWA\\r\\n\\r\\nNiestety! zapomniałam; tak, podobno.\\r\\n\\r\\n\\r\\nHAMLET\\r\\n\\r\\nJuż są gotowe listy i dwóch moich\\r\\nKoleżków — którym ufam tak jak żmijom —\\r\\nMa je wziąć. Misja ich polega na tym,\\r\\nŻeby mi wskazać, gdzie raki zimują.\\r\\nŻyczę im szczęścia; idzie tu albowiem\\r\\nO to, ażeby inżyniera własną\\r\\nJego petardą wysadzić w powietrze;\\r\\nA to sęk będzie właśnie, bo ja głębiej\\r\\nO parę sążni podkopię ich minę\\r\\nI puszczę ich aż pod księżyc.\\r\\nBodaj to, kiedy się przy jednym dziele\\r\\nZ dwóch stron przeciwnych zejdą dwa fortele. —\\r\\nDobranoc, matko. Trzeba mi stąd sprzątnąć\\r\\nTę bryłę mięsa. Coś teraz pan radca\\r\\nCichy, poważny, on, co był przed chwilą\\r\\nUosobioną, głośną krotofilą.\\r\\nPójdź, waszmość, musim skończyć z sobą sprawę.\\r\\nDobranoc, matko.\\r\\n\\r\\n/ wychodzi wlokąc ciało Poloniusza /\\r\\n\\r\\n\\r\\n\\r\\n\\r\\nAKT CZWARTY\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Ten sam pokój, co w końcu aktu poprzedniego. /\\r\\n\\r\\n/ Królowa, Rozenkranc i Gildenstern, po chwili wchodzi Król. /\\r\\n\\r\\n\\r\\nKRÓL\\r\\n\\r\\nTych głuchych jęków, tych przeciągłych westchnień\\r\\nMusi być powód; winniśmy go dociec.\\r\\nGdzie syn twój, pani?\\r\\n\\r\\n\\r\\nKRÓLOWA\\r\\n\\r\\n/ do Rozenkranca i Gildensterna /\\r\\n\\r\\n                        Odstąpcie na chwilę.\\r\\n\\r\\n/ Tamci odchodzą. /\\r\\n\\r\\nAch, panie, cóżem widziała tej nocy!\\r\\n\\r\\n\\r\\nKRÓL\\r\\n\\r\\nCóżeś widziała, Gertrudo? Mów: co się\\r\\nDzieje z Hamletem?\\r\\n\\r\\n\\r\\nKRÓLOWA\\r\\n\\r\\n                        Szaleje jak morze\\r\\nI wicher, kiedy w zawody spór wiodą,\\r\\nKto z nich silniejszy. Usłyszawszy szelest\\r\\nPoza obiciem, w niepohamowanym\\r\\nZapędzie dobył szpady i wołając:\\r\\n«Szczur!», przebił szpadą ówdzie ukrytego\\r\\nNieszczęśliwego starca.\\r\\n\\r\\n\\r\\nKRÓL\\r\\n\\r\\n                        Co za wściekłość!\\r\\nTak samo by się było stało ze mną,\\r\\nGdybym był tam się znalazł. Wolność jego\\r\\nZagraża wszystkim, mnie i tobie samej.\\r\\nNiestety! jakież zadośćuczynienie\\r\\nWymazać zdoła ten krwawy postępek?\\r\\nMoja to, moja wina, bo przezorność\\r\\nNakazywała mi wcześnie wziąć w kluby,\\r\\nPoskromić tego młodego szaleńca;\\r\\nAle kochałem go, tak go kochałem,\\r\\nŻem nie chciał wejrzeć w tę smutną konieczność;\\r\\nI jak ktoś brzydką dotknięty chorobą,\\r\\nChcąc ją zataić, pozwoliłem złemu\\r\\nDojść aż do rdzenia życia. Gdzież on poszedł?\\r\\n\\r\\n\\r\\nKRÓLOWA\\r\\n\\r\\nZłożyć w ustroniu ciało zabitego,\\r\\nPrzy czym szaleństwo jego, jako ruda\\r\\nDrogiego kruszcu zmieszanego z podłym,\\r\\nSzlachetną stronę ukazało: płakał\\r\\nNad tym, co zrobił.\\r\\n\\r\\n\\r\\nKRÓL\\r\\n\\r\\n                        Wyjdźmy stąd, Gertrudo,\\r\\nPrędzej niż słońce szczyty gór ozłoci,\\r\\nMusi on wsiąść na okręt: nam zaś trzeba\\r\\nCałej powagi i zręczności użyć\\r\\nNa ubarwienie i uniewinnienie\\r\\nTego niecnego czynu. — Gildensternie!\\r\\n\\r\\n/ Wchodzą Rozenkranc i Gildenstern. /\\r\\n\\r\\nIdźcie i weźcie z sobą jeszcze kogo.\\r\\nHamlet w szaleństwie zabił Poloniusza\\r\\nI gdzieś go powlókł z tego tu pokoju.\\r\\nIdźcie, wynajdźcie go, przemówcie grzecznie\\r\\nI każcie ciało zanieść do kaplicy.\\r\\nSpieszcie się, proszę was.\\r\\n\\r\\n/ Wychodzą Rozenkranc i Gildenstern. /\\r\\n\\r\\n                        Pójdźmy, Gertrudo,\\r\\nZgromadzim naszych najlepszych przyjaciół\\r\\nI odkryjemy im tak to, co zaszło,\\r\\nJak to, co czynić zamierzamy. Może\\r\\nTakim sposobem potwarz, której poszept\\r\\nZ jednego krańca świata do drugiego\\r\\nSzparko jak działo do tarczy przenosi\\r\\nZatruty pocisk, minie nas i tylko\\r\\nNieczułe zrani powietrze. Pójdź, luba!\\r\\nTrapi i trwoży mnie ta ciężka próba.\\r\\n\\r\\n\\r\\n\\r\\nSCENA DRUGA\\r\\n\\r\\n/ Inny pokój tamże. /\\r\\n\\r\\n/ Wchodzi Hamlet. /\\r\\n\\r\\n\\r\\nHAMLET\\r\\n\\r\\nBezpiecznie schowany.\\r\\n\\r\\n\\r\\nROZENKRANC\\r\\n\\r\\n/ za sceną /\\r\\n\\r\\nHamlecie! Książę Hamlecie!\\r\\n\\r\\n\\r\\nHAMLET\\r\\n\\r\\nAle cicho; cóż to za hałas? ktoś wołał Hamleta; a! oni.\\r\\n\\r\\n/ Wchodzą Rozenkranc i Gildenstern. /\\r\\n\\r\\n\\r\\nROZENKRANC\\r\\n\\r\\nPrzychodzim cię zapytać, mości książę,\\r\\nGdzieś podział trupa?\\r\\n\\r\\n\\r\\nHAMLET\\r\\n\\r\\n                        Złączyłem go z prochem,\\r\\nZ którym najbliższe miał powinowactwo.\\r\\n\\r\\n\\r\\nROZENKRANC\\r\\n\\r\\nRacz nam powiedzieć, panie, gdzie on leży,\\r\\nByśmy go mogli przenieść do kaplicy.\\r\\n\\r\\n\\r\\nHAMLET\\r\\n\\r\\nNie sądźcie tego.\\r\\n\\r\\n\\r\\nROZENKRANC\\r\\n\\r\\n                        Czego, mości książę?\\r\\n\\r\\n\\r\\nHAMLET\\r\\n\\r\\nAżebym umiał być panem waszej tajemnicy, a swojej własnej nie umiał. Poza tym kiedy pytanie czyni gąbka, jakąż odpowiedź ma dać syn królewski?\\r\\n\\r\\n\\r\\nROZENKRANC\\r\\n\\r\\nMaszli mnie, książę, za gąbkę?\\r\\n\\r\\n\\r\\nHAMLET\\r\\n\\r\\nNie inaczej; za gąbkę, która wciąga w siebie królewskie fawory, nagrody i łaski. Ale takie istoty wyświadczają ostatecznie samemuż królowi przysługę. Trzyma on je w gębie jak małpa i cmoka, aby je połknął potem. Skoro zapotrzebuje tego, co waść zbierzesz, dość mu cię będzie ścisnąć, a wnet nasiąkła gąbka znowu będzie sucha.\\r\\n\\r\\n\\r\\nROZENKRANC\\r\\n\\r\\nNie rozumiem tego, mości książę.\\r\\n\\r\\n\\r\\nHAMLET\\r\\n\\r\\nTym lepiej. Gdy o łajdactwie mowa, na dobie tępa głowa.\\r\\n\\r\\n\\r\\nROZENKRANC\\r\\n\\r\\nMości książę, trzeba, żebyś nam powiedział koniecznie, gdzie jest ciało, i poszedł z nami do króla.\\r\\n\\r\\n\\r\\nHAMLET\\r\\n\\r\\nCiało jest w posiadaniu króla, ale król nie jest w posiadaniu ciała; król jest czymś.\\r\\n\\r\\n\\r\\nGILDENSTERN\\r\\n\\r\\nJak to czymś?\\r\\n\\r\\n\\r\\nHAMLET\\r\\n\\r\\nNiczym. Prowadźcie mnie do niego. Lis do nory wszyscy za nim.\\r\\n\\r\\n/ Wychodzą. /\\r\\n\\r\\n\\r\\n\\r\\nSCENA TRZECIA\\r\\n\\r\\n/ Inny pokój tamże. /\\r\\n\\r\\n/ Król w towarzystwie kilku panów. /\\r\\n\\r\\n\\r\\nKRÓL\\r\\n\\r\\nKazałem szukać go i znaleźć ciało.\\r\\nJak niebezpieczne jest pozostawienie\\r\\nTego młodzieńca na wolności, sami\\r\\nWidzimy teraz, niestety, zbyt jasno.\\r\\nNie nam tu jednak wypada surowe\\r\\nStosować środki. On ma zachowanie\\r\\nU ludu, który nie bierze na rozum,\\r\\nAle na oko; gdzie zaś to ma miejsce,\\r\\nTam zwykle bywa ważona na szali\\r\\nNie wina, ale kara winowajcy.\\r\\nTrzeba dlatego, ażeby to nagłe\\r\\nJego wysłanie wydało się krokiem\\r\\nOd dawna ułożonym! Zło gwałtowne\\r\\nGwałtownym tylko leczy się lekarstwem\\r\\nLub żadnym.\\r\\n\\r\\n/ Wchodzi Rozenkranc. /\\r\\n\\r\\n                        I cóż?\\r\\n\\r\\n\\r\\nROZENKRANC\\r\\n\\r\\n                        Gdzie złożone ciało,\\r\\nWydobyć z niego nie mogliśmy, panie.\\r\\n\\r\\n\\r\\nKRÓL\\r\\n\\r\\nGdzież on jest?\\r\\n\\r\\n\\r\\nROZENKRANC\\r\\n\\r\\n                        Czeka na rozkazy waszej\\r\\nKrólewskiej mości w przyległym pokoju.\\r\\nPod strażą.\\r\\n\\r\\n\\r\\nKRÓL\\r\\n\\r\\n                        Niechaj wejdzie.\\r\\n\\r\\n\\r\\nROZENKRANC\\r\\n\\r\\n                        Gildensternie,\\r\\nWprowadź tu księcia.\\r\\n\\r\\n/ Wchodzą Hamlet i Gildenstern. /\\r\\n\\r\\n\\r\\nKRÓL\\r\\n\\r\\nHamlecie, gdzie Poloniusz?\\r\\n\\r\\n\\r\\nHAMLET\\r\\n\\r\\nNa kolacji.\\r\\n\\r\\n\\r\\nKRÓL\\r\\n\\r\\nNa kolacji? gdzie?\\r\\n\\r\\n\\r\\nHAMLET\\r\\n\\r\\nNie tam, gdzie on je, ale tam, gdzie jego jedzą. Zebrał się właśnie koło niego kongres politycznych robaków. W gastronomii nie ma, panie, większego potentata jak robak. Tuczymy wszelkie istoty dla karmienia siebie, siebie zaś tuczymy dla robaków. Tłusty król i chudy pachołek są to tylko różne potrawy, dwa dania na jeden stół, i basta.\\r\\n\\r\\n\\r\\nKRÓL\\r\\n\\r\\nNiestety!\\r\\n\\r\\n\\r\\nHAMLET\\r\\n\\r\\nRybak może wsadzić na wędę robaka, który jego królewską mość pożywał, i spożyć rybę, która tego robaka zjadła.\\r\\n\\r\\n\\r\\nKRÓL\\r\\n\\r\\nCo przez to rozumiesz?\\r\\n\\r\\n\\r\\nHAMLET\\r\\n\\r\\nNic; to tylko pokazuje, jakim sposobem król może odbyć podróż przez wnętrzności charłaka.\\r\\n\\r\\n\\r\\nKRÓL\\r\\n\\r\\nGdzie Poloniusz?\\r\\n\\r\\n\\r\\nHAMLET\\r\\n\\r\\nW niebie. Każ go tam szukać; a jeżeli go posłowie twoi tam nie znajdą, poszukaj go sam w innym miejscu. To pewna jednak, że jeżeli go nie znajdziecie w tym miesiącu, poczujecie go w następnym na schodach prowadzących do galerii.\\r\\n\\r\\n\\r\\nKRÓL\\r\\n\\r\\n/ do kilku osób z orszaku /\\r\\n\\r\\nIdźcie go tam poszukać.\\r\\n\\r\\n\\r\\nHAMLET\\r\\n\\r\\nBędzie czekał, aż przyjdziecie.\\r\\n\\r\\n/ Wychodzi kilka osób z orszaku. /\\r\\n\\r\\n\\r\\nKRÓL\\r\\n\\r\\nHamlecie, własne twoje bezpieczeństwo,\\r\\nKtórego pragniem, tak jak opłakujem\\r\\nTo, coś uczynił, wymaga, ażebyś\\r\\nCzyn ten niezwłocznym opłacił wyjazdem.\\r\\nGotuj się przeto; okręt już pod żaglem,\\r\\nWiatr sprzyja; orszak twój czeka i wszystko\\r\\nWskazujeć drogę do Anglii.\\r\\n\\r\\n\\r\\nHAMLET\\r\\n\\r\\n                        Do Anglii?\\r\\n\\r\\n\\r\\nKRÓL\\r\\n\\r\\nTak jest, Hamlecie.\\r\\n\\r\\n\\r\\nHAMLET\\r\\n\\r\\n                        Dobrze.\\r\\n\\r\\n\\r\\nKRÓL\\r\\n\\r\\n                        Będzie dobrze,\\r\\nHamlecie; gdybyś widział moje chęci!\\r\\n\\r\\n\\r\\nHAMLET\\r\\n\\r\\nWidzę cherubina, który je widzi. Do Anglii zatem! Idźmy, panowie. Bądź zdrowa, kochana matko.\\r\\n\\r\\n\\r\\nKRÓL\\r\\n\\r\\nJam przywiązany twój ojciec, Hamlecie.\\r\\n\\r\\n\\r\\nHAMLET\\r\\n\\r\\nMatko! Ojciec i matka tyle znaczą co mąż i żona, a mąż i żona są jednym ciałem; a więc, matko! Dalej, do Anglii!\\r\\n\\r\\n/ wychodzi /\\r\\n\\r\\n\\r\\nKRÓL\\r\\n\\r\\nIdźcie w trop za nim. Zwabcie go czym prędzej\\r\\nNa okręt; niechaj odpłynie dziś jeszcze,\\r\\nPrzygotowane już i przewidziane\\r\\nWszystko, co będzie wam potrzebne. Spieszcie,\\r\\nSpieszcie, nie tracąc czasu.\\r\\n\\r\\n/ Wychodzą Rozenkranc i Gildenstern. /\\r\\n\\r\\n                        A ty, Anglio,\\r\\nJeśli ci przyjaźń moja pożądana\\r\\n(O czym nie wątpię, boś świeżo uczuła\\r\\nMoją potęgę, i gojąc dotychczas\\r\\nBlizny zadane duńskim mieczem, trwożne\\r\\nNiesiesz nam hołdy), Anglio, nie waż lekce\\r\\nWszechwładnej woli mojej, która w listach,\\r\\nZaklinających cię o tę przysługę,\\r\\nWyraźnie żąda od ciebie niezwłocznej\\r\\nŚmierci Hamleta. Wypełnij to, Anglio,\\r\\nBo on mi trawi krew jak zaród suchot,\\r\\nZ którego ty mnie masz uleczyć. Póki\\r\\nTo się nie stanie, póty w żadnej doli\\r\\nNic mnie nie znęci i nie zadowoli.\\r\\n\\r\\n/ wychodzi /\\r\\n\\r\\n\\r\\n\\r\\nSCENA CZWARTA\\r\\n\\r\\n/ Równina w Danii. /\\r\\n\\r\\n/ Wchodzi Fortynbras z wojskiem. /\\r\\n\\r\\n\\r\\nFORTYNBRAS\\r\\n\\r\\nMości rotmistrzu, idź, pozdrów ode mnie\\r\\nDuńskiego króla; powiedz mu, że wskutek\\r\\nPrzyrzeczeń, jakie od niego otrzymał,\\r\\nFortynbras prosi go o glejt do przejścia\\r\\nPrzez duńskie kraje. Wiesz, gdzie się zejść mamy.\\r\\nJeżeli jego królewska mość będzie\\r\\nMiała co do nas, to mu przyjdziem oddać\\r\\nNależną czołobitność. Tak mu powiedz.\\r\\n\\r\\n\\r\\nROTMISTRZ\\r\\n\\r\\nOznajmię mu to, panie.\\r\\n\\r\\n\\r\\nFORTYNBRAS\\r\\n\\r\\n                        Naprzód! z wolna!\\r\\n\\r\\n/ wychodzi z wojskiem /\\r\\n\\r\\n/ Wchodzą Hamlet, Rozenkranc i Gildenstern. /\\r\\n\\r\\n\\r\\nHAMLET\\r\\n\\r\\nCzyje to wojska, rotmistrzu?\\r\\n\\r\\n\\r\\nROTMISTRZ\\r\\n\\r\\n                        Norweskie.\\r\\n\\r\\n\\r\\nHAMLET\\r\\n\\r\\nGdzie one idą?\\r\\n\\r\\n\\r\\nROTMISTRZ\\r\\n\\r\\n                        Ku granicom Polski.\\r\\n\\r\\n\\r\\nHAMLET\\r\\n\\r\\nKto ma nad nimi dowództwo?\\r\\n\\r\\n\\r\\nROTMISTRZ\\r\\n\\r\\n                        Synowiec\\r\\nStarego króla, Fortynbras.\\r\\n\\r\\n\\r\\nHAMLET\\r\\n\\r\\n                        Czy pochód\\r\\nIch ma na celu podbój całej Polski\\r\\nLub pewnej części tylko?\\r\\n\\r\\n\\r\\nROTMISTRZ\\r\\n\\r\\n                        Prawdę mówiąc\\r\\nI bez dodatków, idziemy zagarnąć\\r\\nMarny kęs ziemi, z którego krom sławy\\r\\nŻaden nam inny nie przyjdzie pożytek.\\r\\nZa parę mendli dukatów nie chciałbym\\r\\nWziąć go w dzierżawę, i pewnie by więcej\\r\\nNie przyniósł ani nam, ani Polakom,\\r\\nGdyby był w czynsz puszczony.\\r\\n\\r\\n\\r\\nHAMLET\\r\\n\\r\\n                        W takim razie\\r\\nPolacy pewnie bronić go nie będą.\\r\\n\\r\\n\\r\\nROTMISTRZ\\r\\n\\r\\nJuż tam są ze swym wojskiem.\\r\\n\\r\\n\\r\\nHAMLET\\r\\n\\r\\n                        Wartoż tracić\\r\\nParę tysięcy dusz i dziesięć razy\\r\\nTyle dukatów za taki psi ogon?\\r\\nJest to, zaprawdę, ślepy wrzód pokoju\\r\\nI pomyślności, który wewnątrz pęka\\r\\nI ani znaku nie daje na zewnątrz,\\r\\nDlaczego człowiek umiera. Dziękujęć,\\r\\nMości rotmistrzu.\\r\\n\\r\\n\\r\\nROTMISTRZ\\r\\n\\r\\n                        Bóg z wami, panowie.\\r\\n\\r\\n/ wychodzi /\\r\\n\\r\\n\\r\\nROZENKRANC\\r\\n\\r\\nPójdziemyż dalej, mości książę?\\r\\n\\r\\n\\r\\nHAMLET\\r\\n\\r\\n                        Zaraz\\r\\nSłużyć wam będę. Idźcie trochę naprzód.\\r\\n\\r\\n/ Wychodzą Rozenkranc i Gildenstern. /\\r\\n\\r\\nJakże mnie wszystko oskarża i wszystko\\r\\nLeniwej zemście mej bodźca dodaje!\\r\\nCzymże jest człowiek, jeżeli najwyższym\\r\\nJego zadaniem i dobrem na ziemi\\r\\nJest tylko spanie i jadło? Bydlęciem,\\r\\nSzczerym bydlęciem. Ten, co nas obdarzył\\r\\nTak dzielną władzą myślenia, że może\\r\\nI wstecz, i naprzód poglądać, nie na to\\r\\nDał nam tę zdolność, ten udział boskości\\r\\nRozumem zwany, aby w nas jałowo\\r\\nLeżał i butwiał. Jestli to więc skutkiem\\r\\nZwierzęcej, bydła godnej niepamięci,\\r\\nCzy trwożliwego i drobiazgowego\\r\\nPrzewidywania, które ściśle biorąc,\\r\\nZawsze ma w sobie trzy części tchórzostwa,\\r\\nA tylko jedną mądrości. Doprawdy,\\r\\nNie mogę tego pojąć, że aż dotąd\\r\\nMówię do siebie: trzeba to uczynić,\\r\\nI kończę na tym, kiedy mi do czynu\\r\\nNie brak powodów, woli, sił i środków.\\r\\nPrzykłady, wielkie jak świat, stoją przecie\\r\\nPrzede mną; choćby to wojsko tak liczne\\r\\nI tak zasobne, pod wodzą takiego\\r\\nMłodego księcia, który, zapalony\\r\\nSzlachetną żądzą sławy, lekceważy\\r\\nUkrytą szalę wypadków i chętnie,\\r\\nCo jest doczesne i przemijające,\\r\\nNa sztych wystawia hazardom, zagładzie,\\r\\nZa co? za marną łupinę orzecha.\\r\\nPrawdziwie wielkim być to nie wojować\\r\\nO byle głupstwo bez wielkiej przyczyny,\\r\\nLecz wielkomyślnie o źdźbło nawet walczyć,\\r\\nGdzie honor każe. I cóż ja wart jestem,\\r\\nJa, który ojca zgon, zhańbienie matki\\r\\nŚpiąco przepuszczam? gdy oto ze wstydem\\r\\nWidzę przed sobą bliską śmierć dwudziestu\\r\\nTysięcy ludzi, którzy dla chimery,\\r\\nDla widma sławy, w grób idą jak w łóżko,\\r\\nAby wywalczyć nikczemną piędź ziemi,\\r\\nNa której nie ma dość miejsca do walki\\r\\nAni dość darni, by skryła mogiły\\r\\nTych, co polegną. Bądź odtąd zażartą,\\r\\nO wolo moja, albo wzgardy wartą!\\r\\n\\r\\n/ wychodzi /\\r\\n\\r\\n\\r\\n\\r\\nSCENA PIĄTA\\r\\n\\r\\n/ Elsynor. Pokój w zamku. /\\r\\n\\r\\n/ Wchodzą Królowa i Horacy. /\\r\\n\\r\\n\\r\\nKRÓLOWA\\r\\n\\r\\nNie chcę jej widzieć.\\r\\n\\r\\n\\r\\nHORACY\\r\\n\\r\\n                        Natarczywie prosi\\r\\nO możność wnijścia; stan jej budzi litość.\\r\\n\\r\\n\\r\\nKRÓLOWA\\r\\n\\r\\nCóż jej jest?\\r\\n\\r\\n\\r\\nHORACY\\r\\n\\r\\n                        Ciągle wspomina o ojcu;\\r\\nSłyszała, mówi, że świat krzywo idzie;\\r\\nWzdycha i chwyta się za serce; lada\\r\\nFraszka ją drażni; słowa jej bez związku\\r\\nNie określają niczego, jednakże\\r\\nZastanawiają; podnosi je słuchacz\\r\\nI zszywa podług kroju własnych myśli;\\r\\nKażdy zaś wyraz jej, obok wyrazu\\r\\nJej twarzy, ruchów i postawy, takie\\r\\nCzyni wrażenie, że można by myśleć,\\r\\nIż jest w nim jakaś myśl, tylko zawiła\\r\\nI bardzo smutna.\\r\\n\\r\\n\\r\\nKRÓLOWA\\r\\n\\r\\n                        Muszę z nią pomówić;\\r\\nMogłaby bowiem złym ludziom dać powód\\r\\nDo niebezpiecznych przypuszczeń. Niech wnijdzie.\\r\\n\\r\\n/ Horacy wychodzi. /\\r\\n\\r\\nChora ma dusza każdą rzecz powszednią\\r\\nZłowrogich następstw sądzi przepowiednią,\\r\\nJak głupio w trwodze występek przesadza,\\r\\nŻe drżąc przed zdradą sam się prawie zdradza.\\r\\n\\r\\n/ Horacy wprowadza Ofelię. /\\r\\n\\r\\n\\r\\nOFELIA\\r\\n\\r\\nGdzie jest ozdoba majestatu Danii?\\r\\n\\r\\n\\r\\nKRÓLOWA\\r\\n\\r\\nCzego chcesz, luba Ofelio?\\r\\n\\r\\n\\r\\nOFELIA\\r\\n\\r\\n/ śpiewa /\\r\\n\\r\\n\\r\\nPo czym ja cię poznam teraz,\\r\\n    O kochanku mój?\\r\\nPłaszcz pielgrzymi, kij, sandały,\\r\\n    Twójże to jest strój?\\r\\n\\r\\n\\r\\nKRÓLOWA\\r\\n\\r\\nNiestety, kochane dziewczę, co znaczy ten śpiew?\\r\\n\\r\\n\\r\\nOFELIA\\r\\n\\r\\nCzy tak? nie, pani; posłuchaj tylko:\\r\\n\\r\\n/ śpiewa /\\r\\n\\r\\n\\r\\nOn zmarł, znikł z naszego grona;\\r\\n    Zmarł, opuścił nas;\\r\\nU nóg jego darń zielona,\\r\\n    W głowach zimny głaz.\\r\\n\\r\\nOch! Och!\\r\\n\\r\\n\\r\\nKRÓLOWA\\r\\n\\r\\nAleż, Ofelio.\\r\\n\\r\\n\\r\\nOFELIA\\r\\n\\r\\nProszę cię, pani, słuchaj,\\r\\n\\r\\n/ śpiewa /\\r\\n\\r\\n/ Król wchodzi. /\\r\\n\\r\\n\\r\\nKRÓLOWA\\r\\n\\r\\nAch, patrz, mój mężu.\\r\\n\\r\\n\\r\\nOFELIA\\r\\n\\r\\n/ śpiewa /\\r\\n\\r\\n\\r\\n    Na całunie kwiat;\\r\\nChoć go łzy nie opłakały,\\r\\n    Na mogiłę padł.\\r\\n\\r\\n\\r\\nKRÓL\\r\\n\\r\\nJak się masz, śliczna panienko?\\r\\n\\r\\n\\r\\nOFELIA\\r\\n\\r\\nDobrze; Bóg wam zapłać. Mówią, że sowa była córką piekarza. Ach, panie! Wiemy, czym jesteśmy, ale nie wiemy, co się z nami stanie. Niech wam Bóg pomaga przy wieczerzy!\\r\\n\\r\\n\\r\\nKRÓL\\r\\n\\r\\nMarzy jej się o ojcu.\\r\\n\\r\\n\\r\\nOFELIA\\r\\n\\r\\nNie mówmy już o tym, proszę; ale jak się was pytać będą, co to znaczy, to powiedzcie:\\r\\n\\r\\n\\r\\nDzień dobry, dziś święty Walenty.\\r\\n    Dopiero co świtać poczyna;\\r\\nMłodzieniec snem leży ujęty,\\r\\n    A hoża doń puka dziewczyna.\\r\\nPodskoczył kochanek, wdział szaty,\\r\\n    Drzwi rozwarł przed swoją jedyną\\r\\nI weszła dziewczyna do chaty,\\r\\n    Lecz z chaty nie wyszła dziewczyną.\\r\\n\\r\\n\\r\\nKRÓL\\r\\n\\r\\nNadobna Ofelio!\\r\\n\\r\\n\\r\\nOFELIA\\r\\n\\r\\nDajmy pokój przysięgom; zaraz skończę:\\r\\n\\r\\n\\r\\nBezbożność to wielka; Bóg widzi,\\r\\n    Jak wielka w mężczyznach bezbożność!\\r\\nCny młodzian się tego nie wstydzi,\\r\\n    Gdy tylko nastręczy się możność.\\r\\nWszak nimeś cel życzeń otrzymał,\\r\\n    Przysiągłeś się ze mną ożenić!\\r\\n\\r\\nTo ona mu tak mówi, a on jej odpowiada:\\r\\n\\r\\n\\r\\nI byłbym był słowa dotrzymał,\\r\\n    Lecz trzeba ci było się cenić.\\r\\n\\r\\n\\r\\nKRÓL\\r\\n\\r\\nJak dawno ona w tym stanie?\\r\\n\\r\\n\\r\\nOFELIA\\r\\n\\r\\nJeszcze się wszystko naprawi, mam nadzieję. Tylko cierpliwości! Ale nie mogę nie zapłakać, pomyślawszy, że go mają złożyć w zimną ziemię. Mój brat dowie się o tym, a zatem dziękuję państwu za dobrą radę. Niech powóz zajeżdża! Dobranoc, panie; dobranoc, śliczne panie, dobranoc, dobranoc.\\r\\n\\r\\n/ wychodzi /\\r\\n\\r\\n\\r\\nKRÓL\\r\\n\\r\\nIdź waćpan za nią, niech jej pilnie strzegą.\\r\\n\\r\\n/ Horacy wychodzi. /\\r\\n\\r\\nJest to trucizna głębokiej boleści,\\r\\nKtórej śmierć ojca źródłem. O Gertrudo!\\r\\nGertrudo! ziszcza się na nas ta prawda,\\r\\nŻe kiedy kogo nawiedzają smutki,\\r\\nTo nigdy luzem, a zawżdy gromadnie.\\r\\nNaprzód zabójstwo jej ojca, następnie\\r\\nWyjazd twojego syna, nieszczęsnego\\r\\nSprawcy własnego swojego wygnania;\\r\\nGłuche szemranie ludu, uprzedzone\\r\\nI złem brzemienne żywiącego myśli\\r\\nZ powodu śmierci cnego Poloniusza,\\r\\nKtórego skore pochowanie było\\r\\nNiedorzecznością z naszej strony; teraz\\r\\nTo biedne dziewczę, wyzute z szlachetnej\\r\\nWładzy rozumu, bez której jesteśmy\\r\\nLalkami tylko albo zwierzętami;\\r\\nNareszcie, i to jedno tyle waży\\r\\nCo tamto wszystko, brat jej potajemnie\\r\\nPowraca z Francji, karmi się zdumieniem,\\r\\nKryje się w chmurach i nadstawia ucho\\r\\nDonosicielom, którzy jadowite\\r\\nO śmierci ojca wdmuchują mu wieści —\\r\\nWieści z uszczerbkiem naszym, przeciw którym\\r\\nZastanowienie, ubogie w dowody,\\r\\nNic nie podoła. O Gertrudo, zbieg ten\\r\\nWypadków, na kształt kilkuramiennego\\r\\nNarzędzia śmierci, z wielu stron od razu\\r\\nZabójczą ranę mi zadaje.\\r\\n\\r\\n/ Zgiełk zewnątrz. /\\r\\n\\r\\n\\r\\nKRÓLOWA\\r\\n\\r\\n                        Przebóg!\\r\\nCóż to za hałas?\\r\\n\\r\\n/ Wchodzi jeden z Dworzan. /\\r\\n\\r\\n\\r\\nKRÓL\\r\\n\\r\\n                        Hola! Szwajcarowie!\\r\\nGdzie oni? Niechaj drzwi pilnie obsadzą.\\r\\nSkąd ten zgiełk?\\r\\n\\r\\n\\r\\nDWORZANIN\\r\\n\\r\\n                        Chroń się, miłościwy królu,\\r\\nOcean, z łoża swojego wybiegły,\\r\\nNie chłonie z większą gwałtownością nizin,\\r\\nJako Laertes na czele powstańców\\r\\nStraż twą powala. Lud go głosi panem;\\r\\nI jakby świat był dopiero w zawiązku,\\r\\nPrzeszłość zatarta, zapomniany zwyczaj,\\r\\nTe słów hamulce i wszelkiej swawoli,\\r\\nSłychać wołanie: «Wybierajmy króla!\\r\\nLaertes królem!» Czapki, dłonie, usta\\r\\nZe wszech stron wtórzą temu okrzykowi:\\r\\n«Laertes królem! Wiwat król Laertes!»\\r\\n\\r\\n\\r\\nKRÓLOWA\\r\\n\\r\\nJak ujadają za fałszywym wiatrem!\\r\\nO, pod trop gonisz, podła duńska psiarnio!\\r\\n\\r\\n\\r\\nKRÓL\\r\\n\\r\\nDrzwi wyłamano.\\r\\n\\r\\n/ Laertes wchodzi uzbrojony, za nim Duńczycy. /\\r\\n\\r\\n\\r\\nLAERTES\\r\\n\\r\\nGdzie ten król? — Stańcie ówdzie, przyjaciele.\\r\\n\\r\\n\\r\\nDUŃCZYCY\\r\\n\\r\\nPozwól nam także wejść.\\r\\n\\r\\n\\r\\nLAERTES\\r\\n\\r\\n                        Nie wchodźcie, proszę.\\r\\n\\r\\n\\r\\nDUŃCZYCY\\r\\n\\r\\nBędziem posłuszni.\\r\\n\\r\\n/ cofają się za drzwi /\\r\\n\\r\\n\\r\\nLAERTES\\r\\n\\r\\n                        Dziękuję wam; stójcie\\r\\nPrzy drzwiach na straży. — Nienawistny królu,\\r\\nOddaj mi ojca!\\r\\n\\r\\n\\r\\nKRÓLOWA\\r\\n\\r\\n                        Z wolna, Laertesie,\\r\\nZbierz trochę zimnej krwi.\\r\\n\\r\\n\\r\\nLAERTES\\r\\n\\r\\n                        Kropla krwi zimnej\\r\\nByłaby we mnie świadectwem bękarctwa,\\r\\nUrągowiskiem przeciw memu ojcu,\\r\\nZakałem, który by piętno bezwstydu\\r\\nWyrył na czystym czole matki mojej.\\r\\n\\r\\n\\r\\nKRÓL\\r\\n\\r\\nJakiż cię powód skłania, Laertesie,\\r\\nTak buntowniczo przeciw nam powstawać?\\r\\nOdstąp, Gertrudo, nie lękaj się o nas;\\r\\nTaka jest bowiem boskość majestatu,\\r\\nŻe zdrada, choćby nie wiedzieć co chciała,\\r\\nTępi o niego swój pocisk. —\\r\\nPowiedz mi, Laertesie, co to znaczy? —\\r\\nGertrudo, daj mu pokój. — Mów młodzieńcze.\\r\\n\\r\\n\\r\\nLAERTES\\r\\n\\r\\nTy sam mów raczej: gdzie mój ojciec?\\r\\n\\r\\n\\r\\nKRÓL\\r\\n\\r\\n                        Umarł.\\r\\n\\r\\n\\r\\nKRÓLOWA\\r\\n\\r\\nAle nie z jego winy.\\r\\n\\r\\n\\r\\nKRÓL\\r\\n\\r\\n                        Daj mu pokój.\\r\\nNiech się wypyta do sytości.\\r\\n\\r\\n\\r\\nLAERTES\\r\\n\\r\\n                        Jakim\\r\\nSposobem umarł? Nie dam się omamić.\\r\\nDo czarta z uległością! Niechaj w piekło\\r\\nPójdą przysięgi! Sumienie, powinność\\r\\nNiech w najczarniejszej przepadną otchłani!\\r\\nUrągam potępieniu. Na to przyszło,\\r\\nŻe oba światy niczym są w mych oczach:\\r\\nWszystko mi obojętne, bylem tylko\\r\\nSowicie pomścił ojca.\\r\\n\\r\\n\\r\\nKRÓL\\r\\n\\r\\n                        Któż ci broni?\\r\\n\\r\\n\\r\\nLAERTES\\r\\n\\r\\nNikt w świecie, jeno własna moja wola;\\r\\nMożność zaś moją k'temu tak urządzę,\\r\\nŻe z małą garścią środków wiele wskóra.\\r\\n\\r\\n\\r\\nKRÓL\\r\\n\\r\\nChceszli się czegoś pewnego dowiedzieć\\r\\nO śmierci ojca twego, Laertesie?\\r\\nJestże w twej zemście zapisana zguba\\r\\nZarówno jego przyjaciół i wrogów?\\r\\nTych, co zyskali, i tych, co stracili?\\r\\n\\r\\n\\r\\nLAERTES\\r\\n\\r\\nNiczyja, tylko jego nieprzyjaciół.\\r\\n\\r\\n\\r\\nKRÓL\\r\\n\\r\\nChceszże ich poznać?\\r\\n\\r\\n\\r\\nLAERTES\\r\\n\\r\\n                        Przyjaciołom jego\\r\\nSzeroko moje otworzę ramiona\\r\\nI, jak pelikan dzielący się życiem,\\r\\nObdzielę ich krwią moją.\\r\\n\\r\\n\\r\\nKRÓL\\r\\n\\r\\n                        Teraz mówisz\\r\\nJak nieodrodny syn i prawy szlachcic.\\r\\nŻem ja nie winien śmierci twego ojca,\\r\\nOwszem, najmocniej nią jestem dotknięty,\\r\\nTo się okaże wnet rozwadze twojej\\r\\nTak jasne jak dzień oczom.\\r\\n\\r\\n\\r\\nDUŃCZYCY\\r\\n\\r\\n/ za sceną /\\r\\n\\r\\n                        Puśćcie ją!\\r\\n\\r\\n\\r\\nLAERTES\\r\\n\\r\\nCo to jest? Skąd ten hałas?\\r\\n\\r\\n/ Ofelia wchodzi, fantastycznie ubrana w kłosy i kwiaty. /\\r\\n\\r\\n                        O wściekłości!\\r\\nSpal mi mózg! Soli łez, straw mi zmysł wzroku!\\r\\nNa Boga! Za to twoje obłąkanie\\r\\nCiężką zapłatę ściągnę z jego sprawców,\\r\\nTak, że aż szala od jej wagi całkiem\\r\\nNa dół opadnie. O majowa różo!\\r\\nKochane dziewczę, luba siostro, wdzięczna\\r\\nMoja Ofelio! Boże! czy podobna,\\r\\nAby dziewczęcy umysł był tak wątły\\r\\nJak życie starca? Miłość uszlachetnia\\r\\nNaturę ludzką, gdy zaś ta szlachetna,\\r\\nWtedy zamyka najlepszą swą cząstkę\\r\\nW grobie tych, których kochała.\\r\\n\\r\\n\\r\\nOFELIA\\r\\n\\r\\n/ śpiewa /\\r\\n\\r\\n\\r\\nPochłonęła go zimna mogiła,\\r\\nPieszczoty moje, nie ma was już!\\r\\nI na grób jego ściekło łez siła.\\r\\n\\r\\nBądź zdrów, mój gołąbku!\\r\\n\\r\\n\\r\\nLAERTES\\r\\n\\r\\nGdybyś przy zdrowych zmysłach chciała kogo\\r\\nZagrzać do zemsty, wymowniej byś tego\\r\\nDopiąć nie mogła.\\r\\n\\r\\n\\r\\nOFELIA\\r\\n\\r\\nTrzeba wam mówić pacierz po nim, skoro mówicie, że już po nim. Nieprawdaż, jak się to ładnie składa? Fałszywy to sługa, który uwiódł córkę swego pana.\\r\\n\\r\\n\\r\\nLAERTES\\r\\n\\r\\nTen nonsens więcej wart niż sensowność.\\r\\n\\r\\n\\r\\nOFELIA\\r\\n\\r\\n/ do Laertesa /\\r\\n\\r\\nOto rozmaryn na pamiątkę; proszę cię, luby, pamiętaj; a to bratki, żebyś o mnie myślał.\\r\\n\\r\\n\\r\\nLAERTES\\r\\n\\r\\nPrzezorny obłędzie! Niezapomnienie łączysz do pamięci.\\r\\n\\r\\n\\r\\nOFELIA\\r\\n\\r\\n/ do Króla /\\r\\n\\r\\nOto koper dla was i orliki.\\r\\n\\r\\n/ do Królowej /\\r\\n\\r\\nOto ruta; część jej wam daję, a część sobie zachowam; w niedzielę możemy ją nazywać zielem łaski, ale ty swoją rutkę musisz nosić trochę inaczej niż ja. Oto stokrotki. Rada bym wam dać i fiołków, ale mi wszystkie ze śmiercią ojca powiędły. Mówią, że szczęśliwie skończył.\\r\\n\\r\\n/ śpiewa /\\r\\n\\r\\n\\r\\nBo luby mój Jasio to skarb mój jedyny.\\r\\n\\r\\n\\r\\nLAERTES\\r\\n\\r\\nTęsknotę, smutek, boleść, piekło samo\\r\\nZamienia ona w wdzięk i lubość.\\r\\n\\r\\n\\r\\nOFELIA\\r\\n\\r\\n/ śpiewa /\\r\\n\\r\\n\\r\\nCzyliż on już nie powróci?\\r\\nCzyliż on już nie powróci?\\r\\nNie, nie, on śpi w grobie:\\r\\nZaśnij i ty sobie.\\r\\nJuż on nigdy nie powróci.\\r\\nŚnieżną była jego broda,\\r\\nWłos na głowie cały mleczny;\\r\\nJuż po nim, już po nim\\r\\nNa próżno łzy ronim.\\r\\nBoże, daj mu pokój wieczny!\\r\\n\\r\\ni wszystkim dobrym chrześcijanom! Będę się za was modliła. Bóg z wami!\\r\\n\\r\\n/ wychodzi /\\r\\n\\r\\n\\r\\nLAERTES\\r\\n\\r\\nBoże! Ty patrzysz na to?\\r\\n\\r\\n\\r\\nKRÓL\\r\\n\\r\\n                        Laertesie,\\r\\nMuszę podzielić z tobą to cierpienie,\\r\\nChyba mi prawa do tego zaprzeczysz,\\r\\nUstąp tymczasem. Wybierz, kogo zechcesz,\\r\\nSpośród przyjaciół swych najzaufańszych,\\r\\nNiech ten rozsądzi nas, jeśli mię uzna\\r\\nWinnym w tej sprawie bądź wprost, bądź pośrednio,\\r\\nNatychmiast oddam ci na satysfakcję\\r\\nTron, państwo, życie, wszystko, co posiadam;\\r\\nW przeciwnym razie ty twoją zranioną\\r\\nDuszę cierpliwie porucz naszej pieczy,\\r\\nA wtedy razem pomyślimy nad tym,\\r\\nJakby ją spełna zaspokoić.\\r\\n\\r\\n\\r\\nLAERTES\\r\\n\\r\\n                        Zgoda,\\r\\nTa jego nagła śmierć, ten cichy pogrzeb,\\r\\nBez żadnych oznak, szpady ani herbów,\\r\\nBez ceremonii, bez pompy pogrzebu.\\r\\nWszystko to woła na mnie wniebogłosy\\r\\nO ścisłe śledztwo.\\r\\n\\r\\n\\r\\nKRÓL\\r\\n\\r\\n                        Sprostasz temu snadnie;\\r\\nGdzie zaś jest wina, tam niech kara spadnie.\\r\\nChodź ze mną.\\r\\n\\r\\n/ Wychodzą. /\\r\\n\\r\\n\\r\\n\\r\\nSCENA SZÓSTA\\r\\n\\r\\n/ Inny pokój w zamku. /\\r\\n\\r\\n/ Horacy i jego Sługa. /\\r\\n\\r\\n\\r\\nHORACY\\r\\n\\r\\nCo to za ludzie, co chcą mówić ze mną?\\r\\n\\r\\n\\r\\nSŁUGA\\r\\n\\r\\nSą to majtkowie, panie; mają, mówią,\\r\\nListy do pana.\\r\\n\\r\\n\\r\\nHORACY\\r\\n\\r\\n                        Wpuść ich.\\r\\n\\r\\n/ Sługa wychodzi. /\\r\\n\\r\\n                        Nie wiem, kto by\\r\\nSpomiędzy całej rzeszy tego świata,\\r\\nMógł pisać do mnie, jeżeli nie Hamlet.\\r\\n\\r\\n/ Majtkowie wchodzą. /\\r\\n\\r\\n\\r\\nPIERWSZY MAJTEK\\r\\n\\r\\nBóg wam pomagaj, panie.\\r\\n\\r\\n\\r\\nHORACY\\r\\n\\r\\n                        I wam wzajem.\\r\\n\\r\\n\\r\\nPIERWSZY MAJTEK\\r\\n\\r\\nPomoże, jeżeli mu się podoba. Oto list do was, jeżeli tylko miano wasze Horacy, jak nas o tym zapewniono. Oddał nam go jakiś poseł wyprawiony do Anglii.\\r\\n\\r\\n\\r\\nHORACY\\r\\n\\r\\n/ czyta /\\r\\n\\r\\n\\r\\n«Horacy, jak tylko ten list przeczytasz, dopomóż oddawcom jego dostać się do króla, mają oni pismo i do niego. Zaledwieśmy przebyli dwa dni na morzu, gdy silnie uzbrojony statek korsarski wyprawił na nas łowy. Ponieważ miał nad nami w żaglach przewagę, zmuszeni byliśmy stawić mu czoło i przyjąć bitwę, wśród której wrzenia wskoczyłem na ów statek. W tejże chwili piraci oddalili się od naszego okrętu i tym sposobem sam jeden zostałem ich jeńcem. Obeszli się ze mną, jak poczciwym łotrom przystoi; ale wiedzieli, co czynią; muszę się im za to dobrze wywdzięczyć. Postaraj się, aby król odebrał to, co doń piszę, i śpiesz do mnie tak chyżo, jak gdybyś uciekał przed śmiercią. Mam ci coś do powiedzenia na ucho, co cię w oniemienie wprawi, a przecież słowa będą tu tylko cieniem rzeczy samej. Ci dobrzy ludziska doprowadzą cię do miejsca, gdzie się znajduję. Rozenkranc i Gildenstern peregrynują do Anglii; o nich także mam ci wiele do powiedzenia. Bądź zdrów.\\r\\n\\r\\nTwój, jak go znasz,\\r\\n\\r\\nHamlet»\\r\\n\\r\\nChodźcie, ułatwię drogę tamtym listom,\\r\\nO ile tylko będę mógł najprędzej,\\r\\nByście tym prędzej mnie zaprowadzili\\r\\nDo tego, co je wam oddał.\\r\\n\\r\\n/ Wychodzą. /\\r\\n\\r\\n\\r\\n\\r\\nSCENA SIÓDMA\\r\\n\\r\\n/ Inny pokój tamże. /\\r\\n\\r\\n/ Król i Laertes. /\\r\\n\\r\\n\\r\\nKRÓL\\r\\n\\r\\nTeraz mię musisz w sądzie swym rozgrzeszyć\\r\\nI w sercu swoim umieścić przyjaźnie,\\r\\nSkoroś jawnego nabrał przekonania,\\r\\nŻe ten, co zabił twego ojca, godził\\r\\nNa własne moje życie.\\r\\n\\r\\n\\r\\nLAERTES\\r\\n\\r\\n                        Rzecz widoczna;\\r\\nNie mogę sobie tylko wytłumaczyć,\\r\\nDlaczego przeciw tym jego knowaniom,\\r\\nTak karygodnym i wyrodnym razem,\\r\\nNie przedsięwziąłeś, panie, żadnych środków,\\r\\nJak ci to własne twoje bezpieczeństwo,\\r\\nMonarsza godność, mądrość, wszystko zgoła\\r\\nPowinno było radzić?\\r\\n\\r\\n\\r\\nKRÓL\\r\\n\\r\\n                        O, z dwóch przyczyn,\\r\\nKtóre ci może wydadzą się błahe,\\r\\nDla mnie są jednak bardzo ważne. Najprzód\\r\\nKrólowa, matka jego, żyje prawie\\r\\nJego widokiem, a ja, niech to będzie\\r\\nSłabość lub cnota, tak dalece jestem\\r\\nCiałem i duszą do niej przywiązany,\\r\\nŻe jako gwiazda w jednej tylko sferze\\r\\nKrążąca, przez nią się tylko poruszam.\\r\\nDrugą przyczyną, dla której go jawnie\\r\\nSkarcić nie mogłem, była miłość ludu,\\r\\nKtóra usterki jego topi w sobie.\\r\\nI, jako owo źródło drzewo w kamień,\\r\\nZmienia naganę w chwalbę. Strzały moje\\r\\nZa tępe przeciw takiemu wiatrowi,\\r\\nByłyby w łuk mój powróciły nazad,\\r\\nZamiast dosięgnąć, gdzie bym je był posłał.\\r\\n\\r\\n\\r\\nLAERTES\\r\\n\\r\\nTak więc straciłem najlepszego ojca;\\r\\nSiostrę znajduję pchniętą w głąb rozpaczy.\\r\\nSiostrę, ach! której szanowne przymioty\\r\\n(Jeżeli można chwalić, co minione)\\r\\nWyzywająco jaśniały na szczycie\\r\\nWidowni wieku. Ależ przyjdzie chwila\\r\\nMej zemsty.\\r\\n\\r\\n\\r\\nKRÓL\\r\\n\\r\\n                        Możesz być o to spokojny,\\r\\nNie sądź, ażebym był z tak miękkiej gliny,\\r\\nIżbym pozwolił się niebezpieczeństwu\\r\\nTargać za brodę i miał to za fraszkę.\\r\\nWkrótce ci powiem coś więcej. Kochałem\\r\\nTwojego ojca, kocham też i ciebie:\\r\\nTo ci powinno dać do zrozumienia!\\r\\n\\r\\n/ Wchodzi Pokojowiec. /\\r\\n\\r\\nCo tam masz?\\r\\n\\r\\n\\r\\nPOKOJOWIEC\\r\\n\\r\\n                        Listy od księcia Hamleta:\\r\\nTen do was, panie, a ten do królowej.\\r\\n\\r\\n\\r\\nKRÓL\\r\\n\\r\\nOd kogo? Od Hamleta? Któż je przyniósł?\\r\\n\\r\\n\\r\\nPOKOJOWIEC\\r\\n\\r\\nJacyś majtkowie, panie; tak przynajmniej\\r\\nMówił mi Klaudio, który je odebrał\\r\\nI mnie doręczył. Ja ich nie widziałem.\\r\\n\\r\\n\\r\\nKRÓL\\r\\n\\r\\nZostaw nas; słuchaj listu, Laertesie.\\r\\n\\r\\n/ Wychodzi Pokojowiec, Król czyta. /\\r\\n\\r\\n\\r\\n«Pośpieszam waszą królewską wielkość uwiadomić, żem nago na jej ziemię wysadzony został. Jutro prosić będę o pozwolenie ujrzenia jego królewskiego oblicza i wtedy, wybłagawszy sobie najprzód waszej wielkości przebaczenie, będę miał honor zdać jej sprawę z wypadku, który spowodował mój nagły i osobliwszy powrót.\\r\\n\\r\\nHamlet»\\r\\n\\r\\n\\r\\nKRÓL\\r\\n\\r\\nCo się to znaczy? Wróciliż i tamci?\\r\\nCzyli też to jest tylko jakiś podstęp?\\r\\n\\r\\n\\r\\nLAERTES\\r\\n\\r\\nNie poznajeszli, panie, kto to pisał?\\r\\n\\r\\n\\r\\nKRÓL\\r\\n\\r\\nRęka Hamleta. Nago — i w przypisku\\r\\nStoi: «Sam jeden». Rozumiesz to waćpan?\\r\\n\\r\\n\\r\\nLAERTES\\r\\n\\r\\nBynajmniej. Ale niech wraca! Raźnieje\\r\\nChore me serce na myśl, że niebawem\\r\\nBędę mu w ucho mógł wtłoczyć te słowa:\\r\\n«Tyś to jest tego sprawcą».\\r\\n\\r\\n\\r\\nKRÓL\\r\\n\\r\\n                        Skoro tak jest —\\r\\nA czyżby mogło być inaczej? — chceszże\\r\\nPosłuchać mojej rady, Laertesie?\\r\\n\\r\\n\\r\\nLAERTES\\r\\n\\r\\nI owszem, panie; pod warunkiem jednak,\\r\\nAby tej rady celem nie był pokój.\\r\\n\\r\\n\\r\\nKRÓL\\r\\n\\r\\nTwój własny tylko. Jeśli on, wstręt czując\\r\\nDo tej podróży i niełatwo skłonny\\r\\nZnów ją przedsiębrać, istotnie powrócił,\\r\\nMam ja nań inny środek w pogotowiu,\\r\\nKtóry nie może chybić; śmierć zaś jego\\r\\nNie ściągnie ani cienia podejrzenia,\\r\\nI sama nawet matka jego nazwie\\r\\nTo dzieło skutkiem trafu.\\r\\n\\r\\n\\r\\nLAERTES\\r\\n\\r\\n                        Radź więc, panie.\\r\\nChętnieć posłusznym będę, i tym chętniej,\\r\\nJeżeli będę mógł być wykonawcą\\r\\nTego pomysłu.\\r\\n\\r\\n\\r\\nKRÓL\\r\\n\\r\\n                        O toć właśnie idzie.\\r\\nOd czasu twego wyjazdu szeroko\\r\\nWobec Hamleta mówiono o pewnym\\r\\nTalencie, w którym masz być celujący.\\r\\nWszystkie zdolności twoje razem wzięte\\r\\nNie obudzały w nim tyle zazdrości\\r\\nIle ta jedna, najmniej w moich oczach\\r\\nCeny mająca.\\r\\n\\r\\n\\r\\nLAERTES\\r\\n\\r\\n                        Jakaż to jest zdolność?\\r\\n\\r\\n\\r\\nKRÓL\\r\\n\\r\\nBłaha jak wstążka, którą sobie młodzież\\r\\nZdobi kapelusz, jednakże potrzebna;\\r\\nLekki, swobodny strój przystoi bowiem\\r\\nRześkiej młodzieży, tak jak ciepłe futro\\r\\nI długa suknia późnemu wiekowi,\\r\\nBo mu przyczynia zdrowia i powagi.\\r\\nBył tu przed paru miesiącami pewien\\r\\nNormandzki rycerz; widziałem Francuzów,\\r\\nSłużyłem nawet kiedyś między nimi;\\r\\nMistrze to w konnej jeździe; ale ten był\\r\\nDiabłem wcielonym; przyrastał do siodła\\r\\nI tak cudownie zażywał rumaka,\\r\\nŻe koń i jeździec zdawali się w jednej\\r\\nFormie ulani. Co bądź o tym kunszcie\\r\\nPomyśleć mogłem, wszystko niższym było\\r\\nOd tego, czego ów zuch dokazywał.\\r\\n\\r\\n\\r\\nLAERTES\\r\\n\\r\\nNormandczyk, mówisz, panie?\\r\\n\\r\\n\\r\\nKRÓL\\r\\n\\r\\n                        Tak. Normandczyk.\\r\\n\\r\\n\\r\\nLAERTES\\r\\n\\r\\nLamond! jak żyw tu stoję!\\r\\n\\r\\n\\r\\nKRÓL\\r\\n\\r\\n                        Ten sam.\\r\\n\\r\\n\\r\\nLAERTES\\r\\n\\r\\n                        Lamond.\\r\\nOd razu go poznałem. On jest chlubą,\\r\\nIstnym klejnotem swojego narodu.\\r\\n\\r\\n\\r\\nKRÓL\\r\\n\\r\\nTen tedy Lamond szeroko i długo\\r\\nRozwodził się nad tobą, Laertesie.\\r\\nI tak wynosił twą biegłość i zręczność\\r\\nW robieniu bronią, zwłaszcza też rapierem,\\r\\nŻe, wnosząc z jego opisu, ciekawy\\r\\nByłby to widok, gdyby ci kto sprostał.\\r\\nSpomiędzy jego współziomków najpierwsi,\\r\\nMówił, fechmistrze stracili przytomność,\\r\\nOko i zwinność w spotkaniu się z tobą.\\r\\nOpowiadanie to wzbudziło taką\\r\\nZawiść w Hamlecie, że niczego odtąd\\r\\nNie pragnął, jeno twojego powrotu\\r\\nI spróbowania się z tobą na ostrze.\\r\\nOtóż więc…\\r\\n\\r\\n\\r\\nLAERTES\\r\\n\\r\\n                        Cóż więc, panie?\\r\\n\\r\\n\\r\\nKRÓL\\r\\n\\r\\n                        Laertesie,\\r\\nKochałżeś ojca? albo jestżeś tylko\\r\\nPokrowcem żalu, postacią bez serca?\\r\\n\\r\\n\\r\\nLAERTES\\r\\n\\r\\nDlaczego się mnie, panie, o to pytasz?\\r\\n\\r\\n\\r\\nKRÓL\\r\\n\\r\\nNie przeto, abym w wątpliwość podawał\\r\\nTwoją ku niemu miłość, lecz dlatego,\\r\\nIż wiem, że miłość jest dziecięciem czasu;\\r\\nA doświadczenie uczy mnie codziennie,\\r\\nŻe czas miarkuje jej siłę i zapał.\\r\\nPłomień miłości zawżdy mieści w sobie\\r\\nCoś na kształt knota, co moc jego tłumi,\\r\\nI w jednostajnym nic nie trwa wigorze;\\r\\nBo wigor, z zbytku krwi dostając pleury,\\r\\nWłasnym nadmiarem zabity zostaje.\\r\\nKto chce, powinien wraz to, co chce, spełnić;\\r\\nBo to «chce» zmienne tyle napotyka\\r\\nTam i szkopułów, ile jest na świecie\\r\\nRamion, języków i przygód, a później\\r\\nOwo «powinien» staje się niewczesnym\\r\\nWestchnieniem, które, niosąc ulgę, szkodzi.\\r\\nLecz wróćmy w sam rdzeń wrzodu: Hamlet wraca,\\r\\nCóż chcesz przedsięwziąć, aby się okazać\\r\\nNie w słowach, ale w czynie dobrym synem?\\r\\n\\r\\n\\r\\nLAERTES\\r\\n\\r\\nPodciąć mu gardło na środku kościoła.\\r\\n\\r\\n\\r\\nKRÓL\\r\\n\\r\\nZemsta, zaiste, nie może znać granic\\r\\nI żadne miejsce uświęcać mordercy;\\r\\nChceszli się jednak zemścić, Laertesie,\\r\\nZamknij się na czas jakiś w swym pokoju.\\r\\nHamlet przybywszy dowie się, żeś wrócił.\\r\\nGłosić będziemy przed nim twoją zręczność\\r\\nI sławę, którą ci zrobił ów Francuz,\\r\\nW dubelt powleczem werniksem. Wyjdź wtedy\\r\\nI przyjm spotkanie się z nim, do którego\\r\\nZnajdziesz sposobność. Jego lekkomyślność,\\r\\nNiepodejrzliwość i szlachetność sprawią,\\r\\nŻe nie obejrzy kling, z łatwością zatem,\\r\\nChociażby trochę używszy podstępu,\\r\\nBędziesz mógł wybrać rapier niestępiony\\r\\nI umiejętnym pchnięciem odwetować\\r\\nśmierć ojca.\\r\\n\\r\\n\\r\\nLAERTES\\r\\n\\r\\n                        Zrobię tak i dla pewności\\r\\nNabalsamuję ostrze mego miecza.\\r\\nNabyłem od pewnego szarlatana\\r\\nTaką maść, że gdy nóż w niej umaczany\\r\\nNajmniej zadraśnie żyjącą istotę,\\r\\nNie ma pomiędzy najzbawienniejszymi\\r\\nZiołami środka, który by potrafił\\r\\nUchronić ją od śmierci. Tym to jadem\\r\\nMiecz mój omaszczę; niech go drasnę tylko,\\r\\nJuż będzie po nim.\\r\\n\\r\\n\\r\\nKRÓL\\r\\n\\r\\n                        Rozważmy to głębiej\\r\\nbaczmy, jakie nam okoliczności\\r\\nI czas w tej mierze mogą dać poparcie;\\r\\nBo gdyby to nas miało zawieść, gdyby\\r\\nPlan nasz chybiony miał wypłynąć na wierzch,\\r\\nLepiej by go zaniechać. Trzeba zatem,\\r\\nAby ten projekt miał w odwodzie drugi,\\r\\nKtóry w potrzebie przyszedłby mu w pomoc.\\r\\nCzekaj — pomyślmy trochę. Uroczysty\\r\\nPostawię zakład na kartę twej sztuki;\\r\\nA potem — potem… Ha! wiem już, co robić.\\r\\nGdy was bój znuży, tak że się aż obu\\r\\nCzuć da pragnienie (ostro żgaj dlatego),\\r\\nI gdy on zechce czego do ochłody,\\r\\nWtedy podadzą mu puchar, z którego\\r\\nJeden łyk, w razie gdyby jakim trafem\\r\\nUszedł twojego zatrutego ciosu,\\r\\nDa nam skuteczny sukurs! Skąd ta wrzawa?\\r\\n\\r\\n/ Wchodzi Królowa. /\\r\\n\\r\\nCo to jest, droga małżonko?\\r\\n\\r\\n\\r\\nKRÓLOWA\\r\\n\\r\\n                        Nieszczęścia\\r\\nNawałem biegną jedne za drugimi.\\r\\nLaertes, siostra twoja utonęła.\\r\\n\\r\\n\\r\\nLAERTES\\r\\n\\r\\nPrzebóg! Gdzie?\\r\\n\\r\\n\\r\\nKRÓLOWA\\r\\n\\r\\n                        Ówdzie nad potokiem stoi\\r\\nPochyła wierzba, której siwe liście\\r\\nW lustrze się czystej przeglądają wody.\\r\\nTam ona wiła fantastyczne wieńce\\r\\nZ pokrzyw, stokrotek, jaskrów i podłużnych,\\r\\nKarmazynowych kwiatów, którym nasi\\r\\nSprośni pasterze szpetną dają nazwę,\\r\\nA zaś dziewice w skromności je zowią\\r\\nPalcami zmarłych. Otóż chcąc zawiesić\\r\\nJeden z tych wianków na zwisłej gałęzi,\\r\\nNie dość ostrożnie wspięła się na drzewo.\\r\\nZłośliwa gałąź złamała się pod nią.\\r\\nI z kwiecistymi trofeami swymi\\r\\nWpadło w toń biedne dziewczę. Przez czas jakiś\\r\\nWzdęta sukienka niosła ją po wierzchu\\r\\nJak nimfę wodną i wtedy, nieboga,\\r\\nJakby nie znając swego położenia\\r\\nLub jakby czuła się w swoim żywiole,\\r\\nŚpiewała starych piosenek urywki,\\r\\nAle niedługo to trwało, bo wkrótce\\r\\nNasiąkłe szaty pociągnęły z sobą\\r\\nBiedną ofiarę ze sfer melodyjnych\\r\\nW zimny muł śmierci.\\r\\n\\r\\n\\r\\nLAERTES\\r\\n\\r\\n                        A więc utonęła?\\r\\n\\r\\n\\r\\nKRÓLOWA\\r\\n\\r\\nNiestety!\\r\\n\\r\\n\\r\\nLAERTES\\r\\n\\r\\n                        Biedna Ofelio, za wiele\\r\\nMasz już wilgoci, wstrzymam więc łzy moje,\\r\\nA jednak jest to rzecz ludzka, natura\\r\\nŻąda praw swoich na przekór wstydowi;\\r\\nGdy te strumienie ściekną, zniewieściałość\\r\\nWyjdzie wraz z nimi z serca,\\r\\nŻegnam cię, panie, mam w ustach wyrazy,\\r\\nKtóre płomieniem rade by wybuchnąć;\\r\\nAle je gasi to dzieciństwo.\\r\\n\\r\\n/ wychodzi /\\r\\n\\r\\n\\r\\nKRÓL\\r\\n\\r\\n                        Idźmy\\r\\nZa nim, Gertrudo. Ten wypadek może\\r\\nNa nowo zażec jego wściekłość, którą\\r\\nZ takim mozołem ledwie uśmierzyłem.\\r\\nIdźmy więc za nim.\\r\\n\\r\\n/ Wychodzą. /\\r\\n\\r\\n\\r\\n\\r\\n\\r\\nAKT PIĄTY\\r\\n\\r\\n\\r\\n\\r\\nSCENA PIERWSZA\\r\\n\\r\\n/ Cmentarz. /\\r\\n\\r\\n/ Dwóch Grabarzy z rydlami itd. wchodzi na scenę. /\\r\\n\\r\\n\\r\\nPIERWSZY GRABARZ\\r\\n\\r\\nGodziż się po chrześcijańsku grzebać kogoś, co samowolnie szuka zbawienia?\\r\\n\\r\\n\\r\\nDRUGI GRABARZ\\r\\n\\r\\nCo się tam o to pytasz; bierz się lepiej żywo do kopania. Fizyk był przy niej i zakwalifikował ją do chrześcijańskiego pogrzebu.\\r\\n\\r\\n\\r\\nPIERWSZY GRABARZ\\r\\n\\r\\nJak to być może? Nie utopiła się przecie bez przyczynienia się własnego.\\r\\n\\r\\n\\r\\nDRUGI GRABARZ\\r\\n\\r\\nPowiadam ci, że tak zeznano.\\r\\n\\r\\n\\r\\nPIERWSZY GRABARZ\\r\\n\\r\\nMusiało być przyczynienie się, a to punkt właśnie stanowi. Kiedy się topię, w takim razie popełniam czyn, a czyn się popełnia trojako: działając, wykonywając i uskuteczniając. Tak więc widzisz, że się ona utopiła z umysłu.\\r\\n\\r\\n\\r\\nDRUGI GRABARZ\\r\\n\\r\\nAleż, pozwól…\\r\\n\\r\\n\\r\\nPIERWSZY GRABARZ\\r\\n\\r\\nGadaj zdrów. Tu płynie woda, dajmy na to, a tu stoi człowiek, dajmy na to: jeżeli człowiek pójdzie do wody i utopi się, rad nierad, to już ci nie zaprzeczy temu, że poszedł; ale jeżeli woda przyjdzie do niego i zatopi go, to co innego; wtedy nie można powiedzieć, że on się utopił. Wierzaj mi, kumie, że kto sam nie jest winien swojej śmierci, ten sam sobie życia nie skraca.\\r\\n\\r\\n\\r\\nDRUGI GRABARZ\\r\\n\\r\\nCzy prawo tak mówi?\\r\\n\\r\\n\\r\\nPIERWSZY GRABARZ\\r\\n\\r\\nMa się rozumieć prawo fizyczne.\\r\\n\\r\\n\\r\\nDRUGI GRABARZ\\r\\n\\r\\nChcesz wiedzieć prawdę? Gdyby to nie była dygnitarska córka, nie byłaby po chrześcijańsku chowana.\\r\\n\\r\\n\\r\\nPIERWSZY GRABARZ\\r\\n\\r\\nTrafiłeś w sedno. Czy to sprawiedliwie, że panowie dygnitarze większą na tym świecie mają zachętę do topienia się i wieszania niż ich współbracia w Chrystusie? Podaj mi rydel. Nie ma dawniejszych dygnitarzy niż ogrodnicy, górnicy i grabarze, bo oni idą w prostej linii od ojca Adama.\\r\\n\\r\\n\\r\\nDRUGI GRABARZ\\r\\n\\r\\nCzy Adam był dygnitarzem?\\r\\n\\r\\n\\r\\nPIERWSZY GRABARZ\\r\\n\\r\\nA jakże? on pierwszy przecie krzyż nosił.\\r\\n\\r\\n\\r\\nDRUGI GRABARZ\\r\\n\\r\\nEjże, ejże! nie nosił żadnego.\\r\\n\\r\\n\\r\\nPIERWSZY GRABARZ\\r\\n\\r\\nCzyś waść poganin? Także Pismo rozumiesz? Pismo powiada, że Adam ziemię kopał: kopiąc, musiał ci się schylać, a jakże by się mógł schylić nie mając krzyża? Zadam ci jeszcze jedno pytanie, a jeżeli mi sprytnie nie odpowiesz, to cię nazwę…\\r\\n\\r\\n\\r\\nDRUGI GRABARZ\\r\\n\\r\\nNo, no.\\r\\n\\r\\n\\r\\nPIERWSZY GRABARZ\\r\\n\\r\\nCo to za rzemieślnik, co trwalej buduje niż murarz, cieśla i majster okrętowy?\\r\\n\\r\\n\\r\\nDRUGI GRABARZ\\r\\n\\r\\nSzubienicznik, bo jego budowla przetrzyma tysiąc lokatorów.\\r\\n\\r\\n\\r\\nPIERWSZY GRABARZ\\r\\n\\r\\nPodoba mi się twój dowcip. W istocie, szubienica wyświadcza przysługi, ale komu? oto tym, co się źle zasługują; a ponieważ ty się źle zasługujesz Bogu, twierdząc, że szubienica jest trwalsza niż kościół, powinna ci więc szubienica wyświadczyć swoją przysługę. Ale wróćmy do rzeczy.\\r\\n\\r\\n\\r\\nDRUGI GRABARZ\\r\\n\\r\\nKtóż buduje trwalej niż murarz, cieśla i majster okrętowy?\\r\\n\\r\\n\\r\\nPIERWSZY GRABARZ\\r\\n\\r\\nO to właśnie idzie.\\r\\n\\r\\n\\r\\nDRUGI GRABARZ\\r\\n\\r\\nZaraz ci powiem.\\r\\n\\r\\n\\r\\nPIERWSZY GRABARZ\\r\\n\\r\\nSłucham.\\r\\n\\r\\n\\r\\nDRUGI GRABARZ\\r\\n\\r\\nDo licha, nie mogę jakoś.\\r\\n\\r\\n/ Hamlet i Horacy ukazują się w pewnej odległości. /\\r\\n\\r\\n\\r\\nPIERWSZY GRABARZ\\r\\n\\r\\nNie łam sobie już nad tym mózgownicy; osła batem nie popędzisz; a kiedy cię kto o to jeszcze raz zapyta, to mu powiedz: grabarz. Domy jego roboty przetrwają do dnia sądu. Idź do szynku i przynieś mi półkwaterek gorzałki.\\r\\n\\r\\n/ Drugi grabarz wychodzi. /\\r\\n\\r\\n/ Pierwszy grabarz kopie i śpiewa. /\\r\\n\\r\\n\\r\\nZa młodu — o, gdyby ten wiek mógł powrócić!\\r\\nMiłostki mym były żywiołem;\\r\\nPokochać, odkochać, uścisnąć, porzucić\\r\\nTo u mnie zwyczajnym szło kołem.\\r\\n\\r\\n\\r\\nHAMLET\\r\\n\\r\\nCzy ten człowiek nie zna natury swego rzemiosła? Śpiewa przy kopaniu grobu.\\r\\n\\r\\n\\r\\nHORACY\\r\\n\\r\\nPrzyzwyczajenie wyrobiło w nim ten rodzaj swobody.\\r\\n\\r\\n\\r\\nHAMLET\\r\\n\\r\\nTak to bywa we wszystkim; im mniej się do czego rękę przykłada, tym delikatniejsze jej czucie.\\r\\n\\r\\n\\r\\nPIERWSZY GRABARZ\\r\\n\\r\\n/ śpiewa /\\r\\n\\r\\n\\r\\nLecz starość nie radość napadłszy znienacka\\r\\nZwaliła mię swoim obuchem;\\r\\nZnikł kuraż i rezon, i mina junacka:\\r\\nNi śladu, żem kiedyś był zuchem.\\r\\n\\r\\n/ wyrzuca czaszkę /\\r\\n\\r\\n\\r\\nHAMLET\\r\\n\\r\\nTa czaszka miała także język i mogła śpiewać. Patrz, jak nią poniewiera ten hultaj; pomiata nią, jak gdyby była szczęką Kaina, pierwszego mordercy. Może to czaszka jakiego dyplomaty, co to chciał podejść Pana Boga, a teraz ją podszedł ten osioł. No nie?\\r\\n\\r\\n\\r\\nHORACY\\r\\n\\r\\nByć może.\\r\\n\\r\\n\\r\\nHAMLET\\r\\n\\r\\nAlbo jakiego dworaka, który mógł mówić: dzień dobry, jaśnie wielmożny panie; jakże zdrowie waszej ekscelencji? Albo jakiego zausznika, który chwalił konia swego mecenasa, aby go od niego wyłudzić? Jak myślisz?\\r\\n\\r\\n\\r\\nHORACY\\r\\n\\r\\nMogłoby to być, mości książę.\\r\\n\\r\\n\\r\\nHAMLET\\r\\n\\r\\nTaka to kolej rzeczy. A teraz, gdy stracił szczękę, musi służyć pani Gliście i cierpieć szturchańce zakrystiańskiej łopaty. Co za radykalna przemiana! Szkoda, że jej nie możemy oglądać. Czyliż utrzymanie tych kości na to tylko tyle kosztowało, aby z czasem grano w nie jak w kręgle? Ból czuję w moich na tę myśl.\\r\\n\\r\\n\\r\\nPIERWSZY GRABARZ\\r\\n\\r\\n/ śpiewa /\\r\\n\\r\\n\\r\\nŁoże w ziemi i wór zgrzebny\\r\\nNa pokrycie kości;\\r\\nOto cały sprzęt potrzebny\\r\\nDla tutejszych gości.\\r\\n\\r\\n/ wyrzuca czaszkę /\\r\\n\\r\\n\\r\\nHAMLET\\r\\n\\r\\nMasz i drugą. Nie jestże to czasem czerep adwokata? Gdzież się podziały jego kruczki i wykręty, jego ewentualności, jego kazualności i matactwa? Jak może znieść, aby go ten grubianin bił w ciemię swoją plugawą motyką, i nie wystąpić przeciw niemu z akcją o czynną obelgę? Hm! hm! A może też to był swojego czasu jaki wielki posesjonat, który skupował dobra drogą licytacji, subhastacji, komplanacji, transakcji i cesji? Na toż mu się zdała czysta masa nieruchomości, aby sam, stawszy się nieruchomością, obróci się w masę błota? Nie zdołaliż ci, co mu pisali ewicje, ewinkować mu większej przestrzeni, tylko taką jaką wzdłuż i wszerz pokryje para fascykułów? Kontrakty kupna jego majątków zaledwie by się w takim obrębie zmieściły; a samże ich dziedzic nie ma mieć więcej miejsca? Hę?\\r\\n\\r\\n\\r\\nHORACY\\r\\n\\r\\nAni o włos więcej, mości książę.\\r\\n\\r\\n\\r\\nHAMLET\\r\\n\\r\\nNie jestże pergamin ze skór baranich?\\r\\n\\r\\n\\r\\nHORACY\\r\\n\\r\\nNie inaczej, i z cielęcych także.\\r\\n\\r\\n\\r\\nHAMLET\\r\\n\\r\\nBarany i cielęta z tych, co w nim bezpieczeństwa szukają! Muszę pomówić z tym człowiekiem. Czyj to grób, przyjacielu?\\r\\n\\r\\n\\r\\nPIERWSZY GRABARZ\\r\\n\\r\\nMój.\\r\\n\\r\\n/ śpiewa /\\r\\n\\r\\n\\r\\nOto cały sprzęt potrzebny\\r\\nDla tutejszych gości.\\r\\n\\r\\n\\r\\nHAMLET\\r\\n\\r\\nTwój, nie przeczę, bo w nim siedzisz.\\r\\n\\r\\n\\r\\nPIERWSZY GRABARZ\\r\\n\\r\\nWaspan w nim nie siedzisz, toteż on nie waspana; co do mnie, nie siedzę w nim, a jednak jest moim.\\r\\n\\r\\n\\r\\nHAMLET\\r\\n\\r\\nTwoim więc jest, bo w nim stoisz.\\r\\n\\r\\n\\r\\nPIERWSZY GRABARZ\\r\\n\\r\\nNie stoję w nim; stoję tam pod kościołem.\\r\\n\\r\\n\\r\\nHAMLET\\r\\n\\r\\nCóż to za jegomość ma leżeć w tym grobie?\\r\\n\\r\\n\\r\\nPIERWSZY GRABARZ\\r\\n\\r\\nŻaden jegomość.\\r\\n\\r\\n\\r\\nHAMLET\\r\\n\\r\\nA więc kobieta.\\r\\n\\r\\n\\r\\nPIERWSZY GRABARZ\\r\\n\\r\\nKobieta też nie.\\r\\n\\r\\n\\r\\nHAMLET\\r\\n\\r\\nWięc któż tu będzie pochowany?\\r\\n\\r\\n\\r\\nPIERWSZY GRABARZ\\r\\n\\r\\nKtoś, kto był kobietą, ale wieczne jej odpoczywanie, bo umarła.\\r\\n\\r\\n\\r\\nHAMLET\\r\\n\\r\\nCięty hultaj! Trzeba nam ważyć słowa, inaczej igraszka ich wystrychnie nas na dudków. Zaprawdę, mój Horacy, świat się stał tak dowcipny, od trzech lat to uważam, że chłop swoim wielkim palcem u nogi nagniotków nabawia dworaka następując mu na pięty. O jak dawna jesteś grabarzem?\\r\\n\\r\\n\\r\\nPIERWSZY GRABARZ\\r\\n\\r\\nDniem, w którym zacząłem tę profesję, był właśnie ten dzień roku spomiędzy wszystkich innych, w którym nieboszczyk nasz król Hamlet pobił Fortynbrasa.\\r\\n\\r\\n\\r\\nHAMLET\\r\\n\\r\\nJakże to dawno?\\r\\n\\r\\n\\r\\nPIERWSZY GRABARZ\\r\\n\\r\\nNie wiesz, waspan? Każdy smyk u nas wie o tym. Było to tego dnia, kiedy młody Hamlet przyszedł na świat; ten sam, co to zwariował i został wysłany do Anglii.\\r\\n\\r\\n\\r\\nHAMLET\\r\\n\\r\\nCzy tak? A dlaczegóż on został wysłany do Anglii?\\r\\n\\r\\n\\r\\nPIERWSZY GRABARZ\\r\\n\\r\\nDlatego właśnie, że zwariował. Ma on tam rozum odzyskać; ale chociażby go nie odzyskał, nie będzie tam o to kłopotu.\\r\\n\\r\\n\\r\\nHAMLET\\r\\n\\r\\nDlaczego?\\r\\n\\r\\n\\r\\nPIERWSZY GRABARZ\\r\\n\\r\\nBo tam tego nie dostrzegą nawet; tam wszyscy wariaci, tak jak on.\\r\\n\\r\\n\\r\\nHAMLET\\r\\n\\r\\nSkutkiem czego on zwariował?\\r\\n\\r\\n\\r\\nPIERWSZY GRABARZ\\r\\n\\r\\nSkutkiem pewnej przyczyny.\\r\\n\\r\\n\\r\\nHAMLET\\r\\n\\r\\nJakiej przyczyny?\\r\\n\\r\\n\\r\\nPIERWSZY GRABARZ\\r\\n\\r\\nSkutkiem utraty rozumu.\\r\\n\\r\\n\\r\\nHAMLET\\r\\n\\r\\nGdzieżby to być mogło?\\r\\n\\r\\n\\r\\nPIERWSZY GRABARZ\\r\\n\\r\\nGdzie? Tu w Danii, której ziemię kopię od lat trzydziestu.\\r\\n\\r\\n\\r\\nHAMLET\\r\\n\\r\\nJak długo może kto leżeć w ziemi, nim zgnije?\\r\\n\\r\\n\\r\\nPIERWSZY GRABARZ\\r\\n\\r\\nJeżeli nie zgnił przed śmiercią (co się w tych czasach zdarza, mamy bowiem ciała, które pod tym względem nie czekają, aż się je w ziemię włoży), to może przeleżeć jakie osiem albo dziewięć lat. Grabarz przeleży lat dziesięć.\\r\\n\\r\\n\\r\\nHAMLET\\r\\n\\r\\nDlaczego ten jeden więcej niż drudzy?\\r\\n\\r\\n\\r\\nPIERWSZY GRABARZ\\r\\n\\r\\nBo mu jego rzemiosło tak wygarbowało skórę, że kawał czasu może wodę wstrzymać: a woda, panie, jest straszliwą naszych grzesznych ciał niszczycielką. Oto czaszka, która od dwudziestu trzech lat leży w ziemi.\\r\\n\\r\\n\\r\\nHAMLET\\r\\n\\r\\nCzyjąż ona była?\\r\\n\\r\\n\\r\\nPIERWSZY GRABARZ\\r\\n\\r\\nSławnego wartogłowa. Czyją, na przykład, jak myślicie?\\r\\n\\r\\n\\r\\nHAMLET\\r\\n\\r\\nNie domyślam się wcale.\\r\\n\\r\\n\\r\\nPIERWSZY GRABARZ\\r\\n\\r\\nZaraza na niego! Przypominam sobie, jak mi wylał na głowę całą butlę reńskiego. Ta czaszka, proszę pana, była własnością Yoryka, królewskiego błazna.\\r\\n\\r\\n\\r\\nHAMLET\\r\\n\\r\\n/ podnosząc czaszkę /\\r\\n\\r\\nJego?\\r\\n\\r\\n\\r\\nPIERWSZY GRABARZ\\r\\n\\r\\nJego samego.\\r\\n\\r\\n\\r\\nHAMLET\\r\\n\\r\\nPozwól, niech się jej przyjrzę. Biedny Yoryku! Znałem go, mój Horacy; był to człowiek niewyczerpany w żartach, niezrównanej fantazji, mało tysiąc razy piastował mię na ręku, a teraz — jakże mię jego widok odraża i aż w gardle ściska! Tu wisiały owe wargi, które nie wiem jak często całowałem. Gdzież są teraz twoje drwinki, twoje wyskoki, twoje śpiewki, twoje koncepty, przy których cały stół trząsł się od śmiechu? Nicże z nich nie pozostało na wyszydzenie swych własnych, tak teraz wyszczerzonych zębów? Idźże teraz do gotowalni modnej damy i powiedz jej, że chociażby się na cal grubo malowała, przecież się takiej fizjognomii doczeka. Pobudź ją przez to do śmiechu. Proszę cię, mój Horacy, powiedz mi jedną rzecz.\\r\\n\\r\\n\\r\\nHORACY\\r\\n\\r\\nCo, mój książę?\\r\\n\\r\\n\\r\\nHAMLET\\r\\n\\r\\nCzy myślisz, że Aleksander Wielki tak samo w ziemi wygląda?\\r\\n\\r\\n\\r\\nHORACY\\r\\n\\r\\nZupełnie tak.\\r\\n\\r\\n\\r\\nHAMLET\\r\\n\\r\\nI tak samo pachniał? Brr!\\r\\n\\r\\n/ odrzuca czaszkę /\\r\\n\\r\\n\\r\\nHORACY\\r\\n\\r\\nZupełnie tak, mości książę.\\r\\n\\r\\n\\r\\nHAMLET\\r\\n\\r\\nJak nikczemna dola może się stać naszym udziałem! Nie mogłażby wyobraźnia, idąc w trop za szlachetnym prochem Aleksandra, znaleźć go na ostatku zatykającego dziurę w beczce?\\r\\n\\r\\n\\r\\nHORACY\\r\\n\\r\\nTak brać rzeczy, byłoby to brać je za ściśle.\\r\\n\\r\\n\\r\\nHAMLET\\r\\n\\r\\nBynajmniej; można by go tam przeprowadzić, rozumując z umiarem i z wszelkim prawdopodobieństwem, przykład w taki sposób: Aleksander umarł, Aleksander został pogrzebiony, Aleksander w proch się obrócił, proch jest ziemią, z ziemi robimy kit i dlaczegóż byśmy tym kitem, w który on się zamienił, nie mogli zalepić beczki piwa?\\r\\n\\r\\nPotężny Cezar przedzierzgnął się w glinę,\\r\\nKtórą przed wiatrem chłop zatkał szczelinę.\\r\\nZatrząsłszy światem, pójść na polep chaty,\\r\\nToż kres wielkości, toż los potentaty?!\\r\\nLecz cicho — patrz: król tu nadchodzi.\\r\\n\\r\\n/ Księża procesjonalnie wchodzą, za nimi niosą zwłoki Ofelii, tuż za zwłokami postępuje Laertes i żałobnicy, następnie Król, Królowa i orszak. /\\r\\n\\r\\nKrólowa, cały dwór. Czyjże to pogrzeb?\\r\\nI ceremonia skrócona! To znaczy,\\r\\nŻe ten, którego zwłoki tak prowadzą,\\r\\nSam sobie musiał rozpaczliwą dłonią\\r\\nOdebrać życie. Ktoś to z wyższej klasy.\\r\\nOdstąpmy na bok i patrzmy.\\r\\n\\r\\n/ usuwa się z Horacym na stronę /\\r\\n\\r\\n\\r\\nLAERTES\\r\\n\\r\\nJakiż obrządek pozostaje?\\r\\n\\r\\n\\r\\nHAMLET\\r\\n\\r\\n                        Jest to\\r\\nLaertes, zacny młodzian. Uważajmy.\\r\\n\\r\\n\\r\\nLAERTES\\r\\n\\r\\nJakiż obrządek jeszcze pozostaje?\\r\\n\\r\\n\\r\\nKSIĄDZ\\r\\n\\r\\nPosunęliśmy ten akt tak daleko,\\r\\nJak tylko mandat nam pozwala. Śmierć jej\\r\\nByła wątpliwa i gdyby był wyższy\\r\\nNakaz nie przemógł rygoru przepisów,\\r\\nW niepoświęconej musiałaby ziemi\\r\\nPrzeleżeć do dnia sądu. Miasto modłów\\r\\nSpadłyby na nią gruzy i kamienie;\\r\\nTak zaś zachowa swój dziewiczy wieniec\\r\\nI towarzyszyć jej będzie do grobu\\r\\nKwiat i dźwięk dzwonów.\\r\\n\\r\\n\\r\\nLAERTES\\r\\n\\r\\n                        Więcej nic?\\r\\n\\r\\n\\r\\nKSIĄDZ\\r\\n\\r\\n                        Nic więcej.\\r\\nSkazilibyśmy obrządek za zmarłych,\\r\\nGdybyśmy nad nią requiem śpiewali,\\r\\nTak jak to czynim tym, co bogobojnie\\r\\nOddali ducha.\\r\\n\\r\\n\\r\\nLAERTES\\r\\n\\r\\n                        Spuśćcie ją do grobu,\\r\\nNiechaj z tych pięknych, nieskalanych szczątków\\r\\nFiołki wykwitną! A ty, twardy księże,\\r\\nWiedz, że pomiędzy chórami aniołów\\r\\nWznosić się będzie moja siostra wtedy,\\r\\nGdy ty się w prochu wić będziesz.\\r\\n\\r\\n\\r\\nHAMLET\\r\\n\\r\\n                        Ofelia!\\r\\n\\r\\n\\r\\nKRÓLOWA\\r\\n\\r\\n/ sypiąc kwiaty /\\r\\n\\r\\nNajmilsza z dziewic, bądź zdrowa! Myślałam\\r\\nWidzieć cię żoną mojego Hamleta;\\r\\nPrędzej się w kwiaty spodziewałam stroić\\r\\nTwoje małżeńskie łoże niż mogiłę.\\r\\n\\r\\n\\r\\nLAERTES\\r\\n\\r\\nTrzykroć trzydzieści razy ciężkie «biada»\\r\\nNiech na przeklętą głowę tego spada,\\r\\nKto podłym czynem zmącił twoje zmysły!\\r\\nNie sypcie jeszcze ziemi, niech się jeszcze\\r\\nRaz jej kochanym widokiem napieszczę!\\r\\n\\r\\n/ wskakując w grób /\\r\\n\\r\\nWalcie proch teraz na dwojakie zwłoki,\\r\\nAż usypiecie kurhan tak wysoki\\r\\nJak Pelion albo prujący obłoki\\r\\nPodniebny Olimp.\\r\\n\\r\\n\\r\\nHAMLET\\r\\n\\r\\n/ ukazując się /\\r\\n\\r\\n                        Co to jest za człowiek,\\r\\nKtórego boleść brzmi z taką przesadą?\\r\\nKtórego objaw żalu zatrzymuje\\r\\nGwiazdy w ich biegu i obraca one\\r\\nW słuchaczy osłupiałych? To ja jestem\\r\\nHamlet, syn Danii.\\r\\n\\r\\n/ wskakuje w grób /\\r\\n\\r\\n\\r\\nLAERTES\\r\\n\\r\\n                        Poleć duszę czartu!\\r\\n\\r\\n\\r\\nHAMLET\\r\\n\\r\\nŹle się waść modlisz. Puść mi gardło, proszę;\\r\\nBo choć nie jestem prędki i drażliwy,\\r\\nAle mam w sobie coś niebezpiecznego,\\r\\nCzego ci radzę strzec się. Odejm rękę.\\r\\n\\r\\n\\r\\nKRÓL\\r\\n\\r\\nHola! Rozdzielcie ich.\\r\\n\\r\\n\\r\\nKRÓLOWA\\r\\n\\r\\n                        Hamlecie, synu!\\r\\n\\r\\n\\r\\nDWORZANIE\\r\\n\\r\\nPanowie!\\r\\n\\r\\n\\r\\nHORACY\\r\\n\\r\\n                        Hamuj się, łaskawy książę.\\r\\n\\r\\n/ Dworzanie rozdzielają ich i obydwaj wychodzą z grobu /\\r\\n\\r\\n\\r\\nHAMLET\\r\\n\\r\\nWalczyć z nim będę o lepszą dopóty,\\r\\nDopóki powiek na wieki nie zawrę.\\r\\n\\r\\n\\r\\nKRÓLOWA\\r\\n\\r\\nO co, mój synu?\\r\\n\\r\\n\\r\\nHAMLET\\r\\n\\r\\n                        Kochałem Ofelię —\\r\\nTysiąc by braci z całą swą miłością\\r\\nNie mogło memu wyrównać uczuciu.\\r\\nCóż byś ty dla niej uczynił?\\r\\n\\r\\n\\r\\nKRÓL\\r\\n\\r\\n/ do Laertesa /\\r\\n\\r\\n                        To nowy\\r\\nWyskok szaleństwa.\\r\\n\\r\\n\\r\\nKRÓLOWA\\r\\n\\r\\n/ podobnież /\\r\\n\\r\\n                        O, miej wzgląd na niego!\\r\\n\\r\\n\\r\\nHAMLET\\r\\n\\r\\nMów, do pioruna! Mów, co byś uczynił?\\r\\nJesteśli gotów płakać, bić się, pościć?\\r\\nDać się rozedrzeć? rzekę wypić do dna?\\r\\nJeść krokodyle? I jam także gotów.\\r\\nPrzyszedłeś tutaj jęczeć, w grób jej skakać\\r\\nDla urągania mi? Daj się z nią razem\\r\\nŻywcem pogrzebać, i ja to uczynię;\\r\\nA jeśli prawisz o górach, niech na nas\\r\\nRuną miliony włók ziemi, aż kopiec,\\r\\nCo z niej powstanie, stercząc w głąb eteru\\r\\nOssę w brodawkę zmieni. Jeśli umiesz\\r\\nszermować gębą, i ja to potrafię.\\r\\n\\r\\n\\r\\nKRÓLOWA\\r\\n\\r\\nSzał to, któremu chwilowo ulega;\\r\\nGdy go ominie, wraz jak gołębica,\\r\\nPo wylężeniu swoich złotych piskląt,\\r\\nPotulnie zwiesi głowę i zamilknie.\\r\\n\\r\\n\\r\\nHAMLET\\r\\n\\r\\nPowiedz mi, waćpan, co się to ma znaczyć,\\r\\nŻe się obchodzisz ze mną tak niegodnie?\\r\\nJam ci tak sprzyjał! Ale mniejsza o to;\\r\\nChoćby Herkules dał się i posiekać,\\r\\nZawsze kot miauczeć będzie, a pies szczekać.\\r\\n\\r\\n/ wychodzi /\\r\\n\\r\\n\\r\\nKRÓL\\r\\n\\r\\nHoracy, proszę cię, miej go na oku.\\r\\n\\r\\n/ Horacy wychodzi. /\\r\\n\\r\\n/ do Laertesa /\\r\\n\\r\\nUzbrój cierpliwość tym, co ułożone\\r\\nPomiędzy nami; rzecz się sama składa.\\r\\nGertrudo, każ tam komu nad nim czuwać.\\r\\nGrób ten mieć będzie wkrótce żywy pomnik,\\r\\nA my spokojność; lecz nim to się stanie,\\r\\nCierpliwie nasze prowadźmy zadanie.\\r\\n\\r\\n/ Wszyscy wychodzą. /\\r\\n\\r\\n\\r\\n\\r\\nSCENA DRUGA\\r\\n\\r\\n/ Sala w zamku. /\\r\\n\\r\\n/ Hamlet i Horacy. /\\r\\n\\r\\n\\r\\nHAMLET\\r\\n\\r\\nDosyć już o tym; słuchaj teraz dalej.\\r\\nPamiętasz dobrze całą okoliczność?\\r\\n\\r\\n\\r\\nHORACY\\r\\n\\r\\nPamiętam, mości książę.\\r\\n\\r\\n\\r\\nHAMLET\\r\\n\\r\\n                        W duszy mojej\\r\\nWrzał jakiś rodzaj walki, skutkiem której\\r\\nAni na chwilę nie zmrużyłem oka.\\r\\nZdawało mi się, żem był w położeniu\\r\\nGorszym niż więzień przykuty do galer.\\r\\nNagle, i niech się święci owa nagłość!\\r\\nTrzeba ci bowiem wiedzieć, że nie wszystko\\r\\nBywa po diable, co czynimy nagle.\\r\\nŻe, owszem, czasem niezastanowienie\\r\\nLepiej nam służy niż najumiejętniej\\r\\nSkombinowane plany; co dowodzi,\\r\\nŻe jakieś dobre bóstwo kształt nadaje\\r\\nNaszym działaniom z gruba obciosanym.\\r\\n\\r\\n\\r\\nHORACY\\r\\n\\r\\nTo pewna.\\r\\n\\r\\n\\r\\nHAMLET\\r\\n\\r\\n                        Nagle przywdziałem kapotę\\r\\nI wyskoczywszy z kajuty, po macku\\r\\nSzukałem miejsca, gdzie spali; znalazłem\\r\\nWreszcie mych śpiochów, wyjąłem im pakiet\\r\\nI powróciłem z nim do mego kąta.\\r\\nStrach tak dalece zrobił mię niepomnym\\r\\nNa delikatność, żem rozpieczętował\\r\\nDokument, w którym odkryłem, cóż na to\\r\\nPowiesz, Horacy! królewskie szelmostwo:\\r\\nJawne wezwanie, mnóstwem różnych racji\\r\\nNaszpikowane, w imię dobra Danii,\\r\\nAnglii dobra, z którym się istnienie\\r\\nTakiego jak ja upiora nie zgadza,\\r\\nAby za odebraniem niniejszego,\\r\\nBez ceremonii i bez zwłoki, nawet\\r\\nNa wyostrzenie miecza nie czekając,\\r\\nGłowa mi była zdjęta.\\r\\n\\r\\n\\r\\nHORACY\\r\\n\\r\\n                        Czy podobna?\\r\\n\\r\\n\\r\\nHAMLET\\r\\n\\r\\nOto dokument; przejrz go w wolnej chwili.\\r\\nA teraz, chceszli wiedzieć, com ja zrobił?\\r\\n\\r\\n\\r\\nHORACY\\r\\n\\r\\nBłagam cię, panie, powiedz.\\r\\n\\r\\n\\r\\nHAMLET\\r\\n\\r\\n                        Tak wplątany\\r\\nW hultajskie sidła, nie zdołałem jeszcze\\r\\nDo mego mózgu z prologiem wystąpić,\\r\\nGdy on już zaczął swoją rolę. Siadłem\\r\\nI napisałem inny list, jak tylko\\r\\nMogłem najpiękniej. Dawniej, naśladując\\r\\nPrzykład uczonych naszych i statystów,\\r\\nZa ujmę miałem sobie pięknie pisać\\r\\nI zadawałem sobie wielką pracę\\r\\nNad zapomnieniem tego kunsztu; teraz\\r\\nWyświadczył mi on kapitalnie ważną\\r\\nPrzysługę. Chceszli usłyszeć, co w sobie\\r\\nMój list zawierał?\\r\\n\\r\\n\\r\\nHORACY\\r\\n\\r\\n                        Pragnę, mości książę.\\r\\n\\r\\n\\r\\nHAMLET\\r\\n\\r\\nOto zaklęcia jak najuroczystsze\\r\\nZe strony króla: jeśli Anglia szczerze\\r\\nChce mu dać dowód hołdowniczej wiary;\\r\\nJeśli stosunki między nami mają\\r\\nKwitnąć jak palma; jeśli pokój stale\\r\\nMa nam zaplatać swą girlandę z kłosów\\r\\nI stać jak koma między okresami\\r\\nNaszej przyjaźni (takich szumnych «jeśli»\\r\\nByło tam więcej), aby w takim razie\\r\\nAngielski władca wraz po odczytaniu\\r\\nI rozpoznaniu treści tego pisma,\\r\\nNie namyślając się i ćwierć sekundy,\\r\\nOddawców jego, bez spowiedzi nawet,\\r\\nZe świata sprzątnąć kazał.\\r\\n\\r\\n\\r\\nHORACY\\r\\n\\r\\n                        Jak żeś, panie,\\r\\nZapieczętował to pismo?\\r\\n\\r\\n\\r\\nHAMLET\\r\\n\\r\\n                        Tu właśnie\\r\\nNajwidoczniejszy był wpływ Opatrzności;\\r\\nMiałem przy sobie sygnet mego ojca,\\r\\nRżnięty zupełnie tak jak pieczęć Danii.\\r\\nZłożywszy tedy list na wzór tamtego\\r\\nI opatrzywszy stemplem i adresem,\\r\\nNiepostrzeżenie wsadziłem podrzutka\\r\\nW miejsce prawego pomiotu. Nazajutrz\\r\\nMieliśmy bitwę morską; wiesz już resztę.\\r\\n\\r\\n\\r\\nHORACY\\r\\n\\r\\nTak więc Rozenkranc i Gildenstern poszli\\r\\nNa śmierć niechybną.\\r\\n\\r\\n\\r\\nHAMLET\\r\\n\\r\\n                        Samić jej szukali;\\r\\nSumienie moje spokojne w tej mierze:\\r\\nWłasne to wścibstwo wtrąciło ich w przepaść.\\r\\nBiada podrzędnym istotom, gdy wchodzą\\r\\nPomiędzy ostrza potężnych szermierzy.\\r\\n\\r\\n\\r\\nHORACY\\r\\n\\r\\nCóż to za człowiek z tego króla!\\r\\n\\r\\n\\r\\nHAMLET\\r\\n\\r\\n                        Mamże\\r\\nJeszcze się wahać? On mi zabił ojca,\\r\\nZhańbił mi matkę i niecnie się wcisnął\\r\\nMiędzy elekcję a moje nadzieje.\\r\\nNa życie moje tak podstępnie godził.\\r\\nNie będzież to czyn najzupełniej zgodny\\r\\nZ słusznością dać mu odwet tym ramieniem?\\r\\nI nie byłożby to krzyczącą rzeczą\\r\\nPozwolić, aby się taki rak dłużej\\r\\nWpośród nas szerzył?\\r\\n\\r\\n\\r\\nHORACY\\r\\n\\r\\n                        Wkrótce mu zapewne\\r\\nDoniosą z Anglii o skutku poselstwa.\\r\\n\\r\\n\\r\\nHAMLET\\r\\n\\r\\nZapewne, trzeba mi przeto się śpieszyć.\\r\\nŻycie człowieka zdmuchnąć jest to tyle\\r\\nCo zliczyć jeden. Przykro mi jednakże,\\r\\nŻem się zapomniał względem Laertesa;\\r\\nW obrazie bowiem jego losu widzę\\r\\nWierne odbicie mojej własnej doli.\\r\\nCenię go bardzo; słysząc wszakże owe\\r\\nPrzechwałki jego boleści, nie mogłem\\r\\nByć panem siebie.\\r\\n\\r\\n\\r\\nHORACY\\r\\n\\r\\n                        Cicho, ktoś nadchodzi.\\r\\n\\r\\n/ Wchodzi Ozryk. /\\r\\n\\r\\n\\r\\nOZRYK\\r\\n\\r\\nStokroć szczęśliwa chwila, która nam pozwoliła waszą książęcą mość ujrzeć znowu.\\r\\n\\r\\n\\r\\nHAMLET\\r\\n\\r\\nPokornie dziękuję waćpanu.\\r\\n\\r\\n/ na stronie do Horacego /\\r\\n\\r\\nCzy znasz tę muchę wodną?\\r\\n\\r\\n\\r\\nHORACY\\r\\n\\r\\nNie, mości książę.\\r\\n\\r\\n\\r\\nHAMLET\\r\\n\\r\\nTym lepiej dla zbawienia duszy twojej, bo znać go jest występkiem. Ma on pod dostatkiem ziemi, i żyznej. Niech bydlę będzie panem między bydlętami, wraz będzie miało swój żłób przy królewskim stole. To istny gawron, ale, jak powiadam, hojnie uposażony błotem.\\r\\n\\r\\n\\r\\nOZRYK\\r\\n\\r\\nŁaskawy książę, jeżeli wasza książęca mość masz czas wolny, miałbym szczęście zakomunikować mu coś z polecenia jego królewskiej mości.\\r\\n\\r\\n\\r\\nHAMLET\\r\\n\\r\\nZ całym natężeniem ducha gotów jestem to coś odebrać. Zrób pan właściwy użytek ze swojej czapki: czapka stworzona na głowę.\\r\\n\\r\\n\\r\\nOZRYK\\r\\n\\r\\nDziękuję waszej książęcej mości; bardzo dziś gorąco.\\r\\n\\r\\n\\r\\nHAMLET\\r\\n\\r\\nGdzież tam! raczej bardzo zimno; wiatr z północy.\\r\\n\\r\\n\\r\\nOZRYK\\r\\n\\r\\nW istocie, mości książę, zimno jakoś.\\r\\n\\r\\n\\r\\nHAMLET\\r\\n\\r\\nPodobno jednak masz waćpan słuszność; parno jest i gorąco jak na moje usposobienie.\\r\\n\\r\\n\\r\\nOZRYK\\r\\n\\r\\nNadzwyczajnie, mości książę; tak jest parno, że wypowiedzieć tego nie umiem. Łaskawy książę, król jegomość kazał mi waszej książęcej mości oznajmić, że wielki na waszą książęcą mość zakład stawił. Rzecz się tak ma…\\r\\n\\r\\n\\r\\nHAMLET\\r\\n\\r\\nNie zapominajże, waćpan, bardzo proszę.\\r\\n\\r\\n/ pokazuje mu, aby włożył kapelusz /\\r\\n\\r\\n\\r\\nOZRYK\\r\\n\\r\\nNie, mości książę; doprawdy, dla własnej mojej wygody. Od niejakiego czasu jest tu na dworze Laertes, nieporównany młodzian, pełen najwytworniejszych przymiotów, nadzwyczaj miły w towarzystwie i dystyngowany w obejściu. Na honor, jest to, że użyję poetycznego wyrażenia, istny inwentarz albo kalendarz ukształcenia, bo znajdziesz w nim, mości książę, kwintesencję tego wszystkiego, co prawdziwie ukształcony człowiek znaleźć pragnie.\\r\\n\\r\\n\\r\\nHAMLET\\r\\n\\r\\nMości panie, zalety jego nie cierpią upośledzenia w ustach waćpana; jakkolwiek wyliczenie ich inwentarzowe nabawiłoby arytmetykę pamięciową zawrotu głowy i jeszcze by mogło rzecz oddać tylko in crudo ze względu na wysoki stopień jego ogłady. Co do mnie, sprowadzając pochwały do najprostszych wyrazów mam go za młodego człowieka wielkich nadziei; za zlewek cnót tak rzadkich i szacownych, że bez przesady mówiąc, podobne do niego jest zwierciadło, w którym się przegląda; kto zaś idzie w jego ślady, jest jego cieniem, niczym więcej.\\r\\n\\r\\n\\r\\nOZRYK\\r\\n\\r\\nOpis waszej książęcej mości ze wszech miar trafny.\\r\\n\\r\\n\\r\\nHAMLET\\r\\n\\r\\nDo czegóż to zmierza, mój panie? W jakimże celu chuchamy na tę doskonałość naszym ułomnym oddechem?\\r\\n\\r\\n\\r\\nOZRYK\\r\\n\\r\\nJak to, mości książę?\\r\\n\\r\\n\\r\\nHORACY\\r\\n\\r\\nCzyż można nie rozumieć ojczystego języka? Ale myślę, że się porozumiecie.\\r\\n\\r\\n\\r\\nHAMLET\\r\\n\\r\\nCo znaczy wyjechanie na harc z tym panem?\\r\\n\\r\\n\\r\\nOZRYK\\r\\n\\r\\nWasza książęca mość mówi o Laertesie?\\r\\n\\r\\n\\r\\nHORACY\\r\\n\\r\\nWorek jego już próżny; wyszyplił całą gotówkę dowcipu.\\r\\n\\r\\n\\r\\nHAMLET\\r\\n\\r\\nNie inaczej, o Laertesie.\\r\\n\\r\\n\\r\\nOZRYK\\r\\n\\r\\nWidzę, że książę pan nie jesteś nieumiejętny.\\r\\n\\r\\n\\r\\nHAMLET\\r\\n\\r\\nCieszę się, że pan to widzisz, lubo zaprawdę, niewiele mogę na tym zyskać. Cóż dalej?\\r\\n\\r\\n\\r\\nOZRYK\\r\\n\\r\\nWidzę, że książę pan nie jesteś nieumiejętny w ocenianiu znakomitej wyższości Laertesa.\\r\\n\\r\\n\\r\\nHAMLET\\r\\n\\r\\nNie mogę tego przyznać, nie porównawszy się z nim poprzednio; znać bowiem drugich dokładnie jest to znać samego siebie.\\r\\n\\r\\n\\r\\nOZRYK\\r\\n\\r\\nMówię o jego wyższości w władaniu bronią, powszechna bowiem opinia uważa go za nieporównanego w tym kunszcie.\\r\\n\\r\\n\\r\\nHAMLET\\r\\n\\r\\nW jakimże on rodzaju broni tak jest mocny?\\r\\n\\r\\n\\r\\nOZRYK\\r\\n\\r\\nNa rapiery i florety.\\r\\n\\r\\n\\r\\nHAMLET\\r\\n\\r\\nW dwóch aż rodzajach broni tak odrębnych! Cóż dalej?\\r\\n\\r\\n\\r\\nOZRYK\\r\\n\\r\\nKról jegomość stawił w zakład sześć berberyjskich koni; on zaś, ile wiem, sześć francuskich szpad i puginałów, z należącymi do nich przyborami, jako to: pendentami, pasami i tak dalej. Spomiędzy tych rynsztunków trzy są w istocie bardzo ozdobne, pasujące do rękojeści, nader misternie wyrobione i świeżego pomysłu.\\r\\n\\r\\n\\r\\nHAMLET\\r\\n\\r\\nCo pan nazywasz rynsztunkami?\\r\\n\\r\\n\\r\\nHORACY\\r\\n\\r\\nWiedziałem, książę, że będą ci potrzebne komentarze, zanim dowiesz się końca.\\r\\n\\r\\n\\r\\nOZRYK\\r\\n\\r\\nRynsztunki, mości książę, to pendenty.\\r\\n\\r\\n\\r\\nHAMLET\\r\\n\\r\\nWyrażenie to byłoby bardziej z rzeczą spokrewnione, gdybyśmy armaty mogli nosić u boku; tymczasem jednak przyjmijmy je za pendenty. Tak więc sześć berberyjskich koni z jednej strony, a z drugiej sześć francuskich rożnów z ich przyborami i trzy świeżego pomysłu rynsztunki. To prawdziwie francuski zakład przeciw duńskiemu. O cóż on stawiony?\\r\\n\\r\\n\\r\\nOZRYK\\r\\n\\r\\nKról jegomość założył się, że w spotkaniu z waszą książęcą mością w dwunastu pchnięciach z obojej strony Laertes nie osiągnie przewagi trzech trafień. Szansa więc jego do szansy Laertesa ma się jak dwanaście do dziewięciu; i zaraz by się to rozstrzygnęło, gdybyś książę pan raczył przychylnie odpowiedzieć.\\r\\n\\r\\n\\r\\nHAMLET\\r\\n\\r\\nA gdybym odpowiedział: nie?\\r\\n\\r\\n\\r\\nOZRYK\\r\\n\\r\\nChciałem powiedzieć, gdybyś książę pan raczył osobą swoją odpowiedzieć temu zadaniu.\\r\\n\\r\\n\\r\\nHAMLET\\r\\n\\r\\nBędę się tu przechadzał w tej sali; jest to czas, w którym używam wytchnienia. Jeśli ten pan ma ochotę, królowi jegomości to dogadza, mogę im służyć zaraz. Niech przyniosą florety. Rozegram ten zakład na rzecz króla; jeżeli zaś mi się nie powiedzie, zyskam tylko na własny mój rachunek trochę konfuzji i kontuzji.\\r\\n\\r\\n\\r\\nOZRYK\\r\\n\\r\\nMamże to odnieść w tym sposobie?\\r\\n\\r\\n\\r\\nHAMLET\\r\\n\\r\\nW tym duchu; z przyozdobieniami, jakie się panu stosowne wydadzą.\\r\\n\\r\\n\\r\\nOZRYK\\r\\n\\r\\nPolecam waszej książęcej mości moje usługi.\\r\\n\\r\\n/ wychodzi /\\r\\n\\r\\n\\r\\nHAMLET\\r\\n\\r\\nUniżony, uniżony. Dobrze czyni, że się sam poleca, żaden ludzki język nie czyniłby tego.\\r\\n\\r\\n\\r\\nHORACY\\r\\n\\r\\nTa czajka lata z skorupą od jaja na głowie.\\r\\n\\r\\n\\r\\nHAMLET\\r\\n\\r\\nOn komplementy stroił już do cycka, nim go ssać zaczął. Jest to jedna z baniek tego wietrznego świata, wydęta tchnieniem mody i przybrana w konwencyjną szatę; rodzaj szumowiny różnorodnych pierwiastków, łudzącej oczy zarówno najciemniejszej, jak najświatlejszej opinii; ale dmuchnij tylko, natychmiast pryśnie bąbel.\\r\\n\\r\\n/ Wchodzi Dworzanin. /\\r\\n\\r\\n\\r\\nDWORZANIN\\r\\n\\r\\nMości książę, jego królewska mość przesłał waszej książęcej wysokości pozdrowienie przez Ozryka, który wróciwszy oznajmił mu, że książę czekasz na niego w tej sali. Przysyła on mnie teraz z zapytaniem, czy wasza książęca mość trwasz w chęci fechtowania się z Laertesem, czyli też żądasz zwłoki.\\r\\n\\r\\n\\r\\nHAMLET\\r\\n\\r\\nStały jestem w mych postanowieniach, a te są zgodne z życzeniami króla. Jeśli on gotów, moja gotowość nie zostanie w tyle, tak teraz, jak kiedykolwiek, pod warunkiem, że zawsze będę do tego równie sposobny jak teraz.\\r\\n\\r\\n\\r\\nDWORZANIN\\r\\n\\r\\nKról i królowa, i wszyscy inni nadejdą tu niebawem.\\r\\n\\r\\n\\r\\nHAMLET\\r\\n\\r\\nW stosowną porę.\\r\\n\\r\\n\\r\\nDWORZANIN\\r\\n\\r\\nKrólowa życzy sobie, abyś, książę, przemówił kilka uprzejmych słów do Laertesa, nim się z nim spotkasz.\\r\\n\\r\\n\\r\\nHAMLET\\r\\n\\r\\nDobrze mi radzi.\\r\\n\\r\\n/ Dworzanin wychodzi. /\\r\\n\\r\\n\\r\\nHORACY\\r\\n\\r\\nPrzegrasz ten zakład, książę.\\r\\n\\r\\n\\r\\nHAMLET\\r\\n\\r\\nNie sądzę; od czasu jego wyjazdu do Francji nie przestawałem się ćwiczyć; wygram przy korzystnych warunkach. Nie uwierzysz jednak, jak mi coś ciężko na sercu; ale to nic.\\r\\n\\r\\n\\r\\nHORACY\\r\\n\\r\\nDrogi książę.\\r\\n\\r\\n\\r\\nHAMLET\\r\\n\\r\\nTo dzieciństwo; jakiś rodzaj przeczucia, które by mogło zastraszyć kobietę.\\r\\n\\r\\n\\r\\nHORACY\\r\\n\\r\\nJeżeli dusza twoja, panie, czuje wstręt jakowy, bądź jej posłuszny. Pójdę ich wstrzymać od przybycia tu; powiem, że się, książę, nie czujesz usposobiony.\\r\\n\\r\\n\\r\\nHAMLET\\r\\n\\r\\nDaj pokój; drwię z wróżb. Lichy nawet wróbel nie padnie bez szczególnego dopuszczenia Opatrzności. Jeżeli się to stanie teraz, nie stanie się później, jeżeli się później nie stanie, stanie się teraz; jeżeli nie teraz, to musi się stać później; wszystko polega na tym, żeby być w pogotowiu, ponieważ nikt nie wie, co ma utracić, cóż szkodzi, że coś wcześniej utraci?\\r\\n\\r\\n/ Król, Królowa, Laertes, dworzanie i słudzy z floretami, i inne osoby wchodzą na scenę. /\\r\\n\\r\\n\\r\\nKRÓL\\r\\n\\r\\nSynu Hamlecie, weź tę dłoń z rąk moich.\\r\\n\\r\\n/ łączy rękę Laertesa z ręką Hamleta /\\r\\n\\r\\n\\r\\nHAMLET\\r\\n\\r\\nPrzebacz mi, waćpan, krzywdęm ci wyrządził;\\r\\nLecz przebacz jako honorowy człowiek.\\r\\nWszyscy tu wiedzą i pan sam wiesz pewnie,\\r\\nJak ciężka trapi mię niemoc umysłu,\\r\\nOświadczam przeto, iż to, com uczynił\\r\\nW grubiański sposób ubliżającego\\r\\nTwojemu sercu, czci twej lub stopniowi,\\r\\nNie było niczym innym jak szaleństwem.\\r\\nCzyliż to Hamlet skrzywdził Laertesa?\\r\\nNie; Hamlet bowiem nie był samym sobą.\\r\\nSkoro więc Hamlet nie sam był krzywdzącym,\\r\\nWięc Hamlet temu nic nie winien; Hamlet\\r\\nZaprzecza temu. Któż więc temu winien?\\r\\nJego szaleństwo. W takim razie Hamlet\\r\\nSam raczej także został pokrzywdzony;\\r\\nSzaleństwo jego było jego wrogiem.\\r\\nOby to moje wyparcie się jawne\\r\\nWszelkiej złej względem waćpana intencji\\r\\nMogło mię w jego szlachetnym uznaniu\\r\\nTak uniewinnić, jak gdybym był na wiatr\\r\\nWypuścił strzałę, która poza domem\\r\\nTrafiła brata mojego.\\r\\n\\r\\n\\r\\nLAERTES\\r\\n\\r\\n                        Dość na tym\\r\\nMojemu sercu, które by mię było\\r\\nW tym razie głównie skłaniało do zemsty;\\r\\nWszakże stosując się do praw honoru,\\r\\nMuszę się z dala mieć od pojednania,\\r\\nDopóki starsi mężowie, uznanej\\r\\nW rzeczach honoru powagi,\\r\\nNie upoważnią mię do tego kroku\\r\\nI nie wyrzekną, że sławy mej żadna\\r\\nNie kazi plama. Tymczasem atoli\\r\\nPrzyjmuję, panie, ofiarę twych uczuć\\r\\nJako prawdziwą i uwłaczać onej\\r\\nNie myślę.\\r\\n\\r\\n\\r\\nHAMLET\\r\\n\\r\\n                        Z serca dziękuję waćpanu.\\r\\nSwobodnie mogę teraz ten braterski\\r\\nZakład rozegrać. Podajcie mi floret.\\r\\n\\r\\n\\r\\nLAERTES\\r\\n\\r\\nPodajcie i mnie także.\\r\\n\\r\\n\\r\\nHAMLET\\r\\n\\r\\n                        Laertesie,\\r\\nBiegłość twa wobec mojego fuszerstwa\\r\\nJak gwiazda błyszczeć będzie wpośród nocy.\\r\\n\\r\\n\\r\\nLAERTES\\r\\n\\r\\nŻartujesz ze mnie, książę.\\r\\n\\r\\n\\r\\nHAMLET\\r\\n\\r\\n                        Nie, na honor.\\r\\n\\r\\n\\r\\nKRÓL\\r\\n\\r\\nPodaj im, Ozryk, florety. Hamlecie,\\r\\nZnasz już warunki zakładu?\\r\\n\\r\\n\\r\\nHAMLET\\r\\n\\r\\n                        Znam, panie.\\r\\nWasza królewska mość zawarowałeś\\r\\nFor słabszej stronie.\\r\\n\\r\\n\\r\\nKRÓL\\r\\n\\r\\n                        Nie skutkiem obawy:\\r\\nWidziałem dawniej was obu. Laertes\\r\\nPostąpił odtąd, dlatego for daję.\\r\\n\\r\\n\\r\\nLAERTES\\r\\n\\r\\nTen jest za ciężki dla mnie, dajcie inny.\\r\\n\\r\\n\\r\\nHAMLET\\r\\n\\r\\nTen mi do ręki. Sąli to florety\\r\\nRównej długości?\\r\\n\\r\\n\\r\\nOZRYK\\r\\n\\r\\n                        Równej, mości książę.\\r\\n\\r\\n\\r\\nKRÓL\\r\\n\\r\\nPostawcie kubki z winem tu na stole.\\r\\nGdy Hamlet zada pierwszy cios lub drugi,\\r\\nLub gdy zwycięsko odparuje trzeci,\\r\\nNiech wtedy działa zagrzmią z wszystkich wałów;\\r\\nKról spełni toast za zdrowie Hamleta\\r\\nI w puchar jego wrzuci perłę droższą\\r\\nNiż te, co czterech z rzędu duńskich królów\\r\\nDiadem zdobiły. Przynieście puchary.\\r\\nNiech trąby kotłom, a kotły armatom,\\r\\nArmaty niebu, a niebiosa ziemi\\r\\nOznajmią grzmiącym echem, że król pije\\r\\nNa cześć Hamleta. Zaczynajcie teraz;\\r\\nA wy, sędziowie, baczcie pilnym okiem.\\r\\n\\r\\n\\r\\nHAMLET\\r\\n\\r\\nDalej więc!\\r\\n\\r\\n\\r\\nLAERTES\\r\\n\\r\\n                        Jestem w pogotowiu, panie.\\r\\n\\r\\n/ Składają się. /\\r\\n\\r\\n\\r\\nHAMLET\\r\\n\\r\\nTo raz.\\r\\n\\r\\n\\r\\nLAERTES\\r\\n\\r\\n                        Nie.\\r\\n\\r\\n\\r\\nHAMLET\\r\\n\\r\\n                        Niechaj sędziowie rozstrzygną.\\r\\n\\r\\n\\r\\nOZRYK\\r\\n\\r\\nDotknięcie było jawne.\\r\\n\\r\\n\\r\\nLAERTES\\r\\n\\r\\n                        Dobrze; dalej!\\r\\n\\r\\n\\r\\nKRÓL\\r\\n\\r\\nStójcie! Hej! wina! Ta perła do ciebie\\r\\nNależy, synu; piję za twe zdrowie.\\r\\nOddajcie puchar księciu.\\r\\n\\r\\n/ Odgłos trąb i huk dział. /\\r\\n\\r\\n\\r\\nHAMLET\\r\\n\\r\\n                        Poczekajcie:\\r\\nNiech się załatwię pierwej z drugim pchnięciem.\\r\\nDalej!\\r\\n\\r\\n/ Składają się. /\\r\\n\\r\\n                        To drugi raz; cóż waćpan na to?\\r\\n\\r\\n\\r\\nLAERTES\\r\\n\\r\\nDotknąłeś, mości książę; nie zaprzeczam.\\r\\n\\r\\n\\r\\nKRÓL\\r\\n\\r\\nNasz syn wygrywa.\\r\\n\\r\\n\\r\\nKRÓLOWA\\r\\n\\r\\n                        On tłustej kompleksji\\r\\nI tchu krótkiego. Hamlecie, masz chustkę.\\r\\nObetrzyj sobie czoło; matka pije\\r\\nZa powodzenie twoje.\\r\\n\\r\\n\\r\\nHAMLET\\r\\n\\r\\n                        Dobra matko.\\r\\n\\r\\n\\r\\nKRÓL\\r\\n\\r\\nGertrudo, nie pij.\\r\\n\\r\\n\\r\\nKRÓLOWA\\r\\n\\r\\n                        Chcę pić. Wybacz, panie.\\r\\n\\r\\n\\r\\nKRÓL\\r\\n\\r\\n/ na stronie /\\r\\n\\r\\nZatruty był ten kielich; już za późno.\\r\\n\\r\\n\\r\\nHAMLET\\r\\n\\r\\nNie mogę teraz pić, pani, za chwilę.\\r\\n\\r\\n\\r\\nKRÓLOWA\\r\\n\\r\\nCzekaj, obetrę ci twarz.\\r\\n\\r\\n\\r\\nLAERTES\\r\\n\\r\\n/ do Króla /\\r\\n\\r\\n                        Teraz, panie,\\r\\nJa go ugodzę.\\r\\n\\r\\n\\r\\nKRÓL\\r\\n\\r\\n                        Powątpiewam o tym.\\r\\n\\r\\n\\r\\nLAERTES\\r\\n\\r\\n/ na stronie /\\r\\n\\r\\nLecz jest to niemal wbrew memu sumieniu.\\r\\n\\r\\n\\r\\nHAMLET\\r\\n\\r\\nNo, Laertesie; żarty ze mnie stroisz.\\r\\nProszę cię, natrzyj z całą gwałtownością.\\r\\nBo mógłbym myśleć, że mię masz za fryca.\\r\\n\\r\\n\\r\\nLAERTES\\r\\n\\r\\nSam tego żądasz, książę; dobrze zatem.\\r\\n\\r\\n/ Składają się. /\\r\\n\\r\\n\\r\\nOZRYK\\r\\n\\r\\nChybione z obu stron.\\r\\n\\r\\n\\r\\nLAERTES\\r\\n\\r\\n                        Pilnuj się teraz.\\r\\n\\r\\n/ Laertes rani Hamleta; po czym w zapale przemieniają florety i Hamlet rani Laertesa. /\\r\\n\\r\\n\\r\\nKRÓL\\r\\n\\r\\nHola, rozdzielcie ich, zbyt się zaparli.\\r\\n\\r\\n\\r\\nHAMLET\\r\\n\\r\\nNie; jeszcze, jeszcze.\\r\\n\\r\\n/ Królowa pada. /\\r\\n\\r\\n\\r\\nOZRYK\\r\\n\\r\\n                        Patrzcie, co się dzieje\\r\\nZ królową.\\r\\n\\r\\n\\r\\nHORACY\\r\\n\\r\\n                        Z obu krew ciecze. O! panie,\\r\\nTyś ranny.\\r\\n\\r\\n\\r\\nOZRYK\\r\\n\\r\\n                        Jestżeś ranny, Laertesie?\\r\\n\\r\\n\\r\\nLAERTES\\r\\n\\r\\nJak bekas w własne złowiłem się sidło;\\r\\nSłusznie ofiarą padam własnej zdrady.\\r\\n\\r\\n\\r\\nHAMLET\\r\\n\\r\\nCóż to królowej?\\r\\n\\r\\n\\r\\nKRÓL\\r\\n\\r\\n                        Omdlała z przestrachu,\\r\\nWidząc cię rannym.\\r\\n\\r\\n\\r\\nKRÓLOWA\\r\\n\\r\\n                        Nie, nie, ten to napój.\\r\\nTen napój, drogi Hamlecie! ten napój…\\r\\nJestem otruta.\\r\\n\\r\\n/ umiera /\\r\\n\\r\\n\\r\\nHAMLET\\r\\n\\r\\n                        O podłości! Hola!\\r\\nPozamykajcie drzwi! Szukajcie zdrajcy!\\r\\n\\r\\n/ Laertes pada. /\\r\\n\\r\\n\\r\\nLAERTES\\r\\n\\r\\nOto tu leży. Zgubionyś, Hamlecie.\\r\\nNie uratująć żadne leki świata;\\r\\nI pół godziny życia nie ma w tobie.\\r\\nNarzędzie zdrajcy sam trzymasz w swym ręku.\\r\\nNie przytępione i zatrute. Wpadłem\\r\\nW ten sam dół, którym wykopał pod tobą.\\r\\nJuż nie powstanę, królowa otruta;\\r\\nNie mogę więcej mówić, król, król winien.\\r\\n\\r\\n\\r\\nHAMLET\\r\\n\\r\\nWięc i to ostrze zatrute? Trucizno,\\r\\nDokończ swojego dzieła.\\r\\n\\r\\n/ przebija Króla /\\r\\n\\r\\n\\r\\nOZRYK I INNI\\r\\n\\r\\nZdrada! Zdrada!\\r\\n\\r\\n\\r\\nKRÓL\\r\\n\\r\\nRatujcie! to nic, nic, draśniętym tylko.\\r\\n\\r\\n\\r\\nHAMLET\\r\\n\\r\\nWszeteczny, zbójczy, przeklęty Duńczyku,\\r\\nWysącz ten kielich. A co? jest w nim perła?\\r\\nIdź w ślad za moją matką.\\r\\n\\r\\n/ Król umiera. /\\r\\n\\r\\n\\r\\nLAERTES\\r\\n\\r\\n                        Sprawiedliwą\\r\\nŚmierć poniósł; on to sam jad ten przyrządzał.\\r\\nPrzebaczmy sobie wzajem, cny Hamlecie,\\r\\nNiech duszy twojej nie cięży śmierć moja\\r\\nI mego ojca — ani twoja mojej!\\r\\n\\r\\n/ umiera /\\r\\n\\r\\n\\r\\nHAMLET\\r\\n\\r\\nNiechaj ci nieba jej nie pamiętają!\\r\\nZaraz za tobą pójdę. O Horacy!\\r\\nUmieram. Żegnam cię, matko nieszczęsna!\\r\\nWam, co stoicie tu bladzi i drżący,\\r\\nTylko jak niemi widzowie tragedii,\\r\\nMógłbym ja, gdybym miał czas, wiele rzeczy\\r\\nPowiedzieć, ale śmierć, ten srogi kapral,\\r\\nStoi nade mną. Umieram, Horacy.\\r\\nTy pozostajesz. Wytłumacz mą sprawę\\r\\nTym, co jej z bliska nie znają.\\r\\n\\r\\n\\r\\nHORACY\\r\\n\\r\\n                        Nic z tego,\\r\\nWięcej mam w sobie krwi rzymskiej niż duńskiej.\\r\\nJeszcze tam trochę jest wina!\\r\\n\\r\\n\\r\\nHAMLET\\r\\n\\r\\n                        Człowieku,\\r\\nJeśli masz serce, oddaj mi ten kielich!\\r\\nOddaj, na Boga! Jak upośledzone\\r\\nImię by po mnie pozostało, gdyby\\r\\nTa tajemnica nie miała wyjść na jaw!\\r\\nO, mój Horacy! Jeśli kiedykolwiek\\r\\nW poczciwym sercu twoim miałem miejsce,\\r\\nWyrzecz się jeszcze na chwilę zbawienia\\r\\nI ponieś trudy oddychania dłużej\\r\\nW zepsutej atmosferze tego świata\\r\\nDla objaśnienia moich dziejów.\\r\\n\\r\\n/ Marsz w odległości i wystrzały. /\\r\\n\\r\\n                        Cóż to\\r\\nZa zgiełk wojenny?\\r\\n\\r\\n\\r\\nOZRYK\\r\\n\\r\\n                        To młody Fortynbras,\\r\\nWracając z polskiej wojny, daje salwy\\r\\nAngielskim posłom.\\r\\n\\r\\n\\r\\nHAMLET\\r\\n\\r\\n                        Żegnam cię, Horacy;\\r\\nPotęga jadu mroczy zmysły moje.\\r\\nJuż się angielskich posłów nie doczekam!\\r\\nLecz przepowiadam ci, że wybór padnie\\r\\nNa Fortynbrasa. Za nim, konający,\\r\\nGłos daję; powiedz mu to i opowiedz,\\r\\nCo poprzedziło. Reszta jest milczeniem.\\r\\n\\r\\n/ umiera /\\r\\n\\r\\n\\r\\nHORACY\\r\\n\\r\\nPękło cne serce. Dobranoc, mój książę;\\r\\nNiechaj ci do snu nucą chóry niebian!\\r\\n\\r\\n/ Marsz za sceną. /\\r\\n\\r\\nPo co ten odgłos aż tu?\\r\\n\\r\\n/ Fortynbras i posłowie angielscy z orszakiem swoim wchodzą. /\\r\\n\\r\\n\\r\\nFORTYNBRAS\\r\\n\\r\\n                        Niech zobaczę\\r\\nNa własne oczy!\\r\\n\\r\\n\\r\\nHORACY\\r\\n\\r\\n                        Cóż to chcecie widzieć?\\r\\nChcecieli ujrzeć coś nadzwyczajnego\\r\\nLub żałosnego nad wszelkie wyrazy,\\r\\nPrzestańcie szukać dalej.\\r\\n\\r\\n\\r\\nFORTYNBRAS\\r\\n\\r\\n                        Czy zniszczenie\\r\\nTron tu obrało sobie? Dumna śmierci,\\r\\nJakież dziś święto w twym ciemnym królestwie.\\r\\nŻeś tak morderczo za jednym zamachem,\\r\\nTyle książęcych głów ścięła!\\r\\n\\r\\n\\r\\nPIERWSZY POSEŁ\\r\\n\\r\\n                        Ten widok\\r\\nZbyt jest okropny. Spóźniony nasz przyjazd.\\r\\nGłuche są uszy tego, który miał nam\\r\\nDać posłuchanie, aby się dowiedzieć,\\r\\nŻe zadość stało się jego żądaniu\\r\\nI że Rozenkranc wespół z Gildensternem\\r\\nStraceni; któż nam podziękuje za to?\\r\\n\\r\\n\\r\\nHORACY\\r\\n\\r\\nNie on zapewne, chociażby ku temu\\r\\nMiał odpowiednie warunki żywota;\\r\\nNigdy on bowiem ich śmierci nie pragnął.\\r\\nLecz skoro po tych fatalnych wypadkach\\r\\nWy z polskiej wojny, a wy z granic Anglii\\r\\nTak bezpośrednio przybywacie, każcież,\\r\\nAby te zwłoki wysoko na marach\\r\\nNa widok były wystawione; mnie zaś\\r\\nPozwólcie i wszem wobec, i każdemu\\r\\nNieświadomemu prawdy opowiedzieć,\\r\\nJak się to stało. Przyjdzie wam usłyszeć\\r\\nO czynach krwawych, wszetecznych, wyrodnych,\\r\\nO chłostach trafu, przypadkowych mordach,\\r\\nO śmierciach skutkiem zdrady lub przemocy,\\r\\nO mężobójczych planach, które spadły\\r\\nNa wynalazcy głowę. O tym wszystkim\\r\\nJa wam dać mogę wieść dokładną.\\r\\n\\r\\n\\r\\nFORTYNBRAS\\r\\n\\r\\n                        Pilno\\r\\nNam to usłyszeć. Niechaj się w tym celu\\r\\nNiezwłocznie zbierze czoło waszych mężów.\\r\\nCo się mnie tyczy, z boleścią przyjmuję,\\r\\nCo mi przyjazny los zdarza; mam bowiem\\r\\nDo tego kraju z dawien dawna prawa,\\r\\nKtóre obecnie muszę poprzeć.\\r\\n\\r\\n\\r\\nHORACY\\r\\n\\r\\n                        O tym\\r\\nBędę miał także coś do powiedzenia,\\r\\nZgodnie z życzeniem tego, co już nigdy\\r\\nNie wyda głosu, ale pierwej muszę\\r\\nWypełnić tamto, aby obłęd ludzki\\r\\nWięcej tymczasem klęsk i niefortunnych\\r\\nPrzygód nie zrządził.\\r\\n\\r\\n\\r\\nFORTYNBRAS\\r\\n\\r\\n                        Niech czterech dowódców\\r\\nZłoży Hamleta, jako bohatera,\\r\\nNa wywyższeniu, niewątpliwie bowiem\\r\\nByłby był wzorem królów się okazał,\\r\\nDożywszy berła; a gdy orszak ciało\\r\\nJego niosący postępować będzie,\\r\\nNiechaj muzyka i salwy rozgłośnie,\\r\\nCzym był, zaświadczą. Podnieście te zwłoki.\\r\\nBo nie to miejsce, lecz pobojowisko\\r\\nGodne oglądać takie widowisko.\\r\\nKażcie dać ognia z dział.\\r\\n\\r\\n/ Marsz pogrzebowy. Wychodzą unosząc zwłoki, po czym huk dział słyszeć się daje. /\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/hamlet.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: William Shakespeare, Hamlet, królewicz duński, tłum. Józef Paszkowski, Państwowy Instytut Wydawniczy, wyd. 11, Warszawa 1973\\r\\n\\r\\nWydawca: Fundacja Nowoczesna Polska\\r\\n\\r\\nPublikacja zrealizowana w ramach projektu Wolne Lektury (http://wolnelektury.pl). Reprodukcja cyfrowa wykonana przez Bibliotekę Narodową z egzemplarza pochodzącego ze zbiorów BN.\\r\\n\\r\\nOpracowanie redakcyjne i przypisy: Aleksandra Sekuła, Olga Sutkowska.\\r\\n\\r\\nISBN-978-83-288-2892-6\\r\\n\",\n",
       " 'Homer\\r\\n\\r\\nIliada\\r\\ntłum. Franciszek Ksawery Dmochowski\\r\\n\\r\\nISBN 978-83-288-2321-1\\r\\n\\r\\n\\r\\n\\r\\n\\r\\nKsięga I\\r\\n\\r\\nGniew Achilla, bogini, głoś, obfity w szkody,\\r\\nKtóry ściągnął klęsk tyle na greckie narody,\\r\\nMnóstwo dusz mężnych wcześnie wtrącił do Erebu,\\r\\nA na pastwę dał sępom i psom bez pogrzebu\\r\\nWalające się trupy rycerskie wśród pola:\\r\\nTak Zeusa wielkiego spełniała się wola\\r\\nOdtąd, gdy się zjątrzyli sporem niebezpiecznym\\r\\nAgamemnon, król mężów, z Achillem walecznym.\\r\\n    Od kogóż tej niezgody pożar zapalony?\\r\\nOd Feba, co go Kronid z pięknej miał Latony.\\r\\nGniewny na króla, wojsku straszną klęskę zadał,\\r\\nRozszerzył mór w obozie, codziennie lud padał;\\r\\nMścił się, że był zelżony jego kapłan święty.\\r\\nPrzyszedł Chryzes, gdzie stały Achajów okręty,\\r\\nŚwietną na okup córki przynosząc ofiarę,\\r\\nA w ręku mając berło i Feba tiarę;\\r\\nProsił Greki o litość na ojcowskie bóle:\\r\\nNajbardziej zaś Atrydy, dwa narodów króle:\\r\\n— «Atrydowie i Grecy! Niech wam dadzą bogi\\r\\nDobyć miasta Pryjama, w swoje wrócić progi!\\r\\nLecz pomni na łuk Feba strzelający z góry,\\r\\nWeźcie okup, nie przeczcie ojcu jego córy!\\r\\n    Rzekł. W Grekach szmer przyjazny oznaczał ich zgodę,\\r\\nAby uczcić kapłana i przyjąć nagrodę;\\r\\nNie przypadła królowi do serca ta mowa,\\r\\nWięc go puścił z obelgą, przydał groźne słowa:\\r\\n— «Znidź, naprzykrzony starcze, z oczu moich pręcej,\\r\\nNie waż bawić się dłużej ani wracać więcej!\\r\\nW tiarze, w berle słaba dla ciebie zasłona.\\r\\nChyba mi starość córkę twoją wydrze z łona;\\r\\nOd swych daleko, w Argos na zawsze osiędzie,\\r\\nTam wełnę tkać i łoże moje dzielić będzie.\\r\\nPójdź precz! Ani mnie gniewaj, żebyś został cały!\\r\\nRzekł król; zaląkł się starzec i odszedł struchlały.\\r\\n    Szedł cicho ponad morze, gdzie huczały fale,\\r\\nA gdy już był daleko, wynurzył swe żale\\r\\nI syna pięknowłosej tak prosił Latony:\\r\\n— «Boże! Którego Chryza doznaje obrony,\\r\\nSmintejczyku! Co strzałę wypuszczasz daleką,\\r\\nCo masz Tened i Killę pod możną opieką:\\r\\nJeśli wieńcami twoje zdobiłem kościoły,\\r\\nJeślim ci na ofiarę bił kozły i woły,\\r\\nNiech prośba ta od ciebie będzie wysłuchana:\\r\\nZemścij się łukiem twoim obelgi kapłana».\\r\\n    Ledwie skończył, modlitwa doszła ucha Feba;\\r\\nWysłuchał go łaskawie, zstąpił gniewny z nieba\\r\\nZ łukiem swoim, z kołczanem; na ramionach strzały\\r\\nW bystrym biegu strasznymi szczęki przerażały.\\r\\nIdzie jak noc posępny; siadł z dala, łuk spina:\\r\\nLeci strzała i świszcząc powietrze rozcina.\\r\\nOkropnym brzmiąc łuk jękiem psy strzela i muły;\\r\\nWnet zgubne jego razy Achaje poczuły:\\r\\nPalą się bezprzestannie smutne trupów stosy.\\r\\n    Przez dziewięć dni na wojsko śmiertelne szły ciosy,\\r\\nDziesiątego Achilles cały lud zwoływa,\\r\\nBo tę myśl w piersi Hera wlała mu życzliwa,\\r\\nBolesna, widząc swoich Achajów zagładę.\\r\\nZatem, gdy się na walną zgromadzili radę,\\r\\nMężny Achilles tymi zaczął mówić słowy:\\r\\n— «Teraz bardzo się lękam, synu Atrejowy,\\r\\nAbyśmy, obłąkani wpośród morskich brodów,\\r\\nNie musieli powracać do ojczystych grodów,\\r\\nJeżeli tu na zawsze nie zamkniem powieki,\\r\\nBo i wojna okrutna, i mór niszczy Greki.\\r\\nNiech wieszcz lub kapłan powie, skąd ta chłosta sroga,\\r\\nAlbo snów tłumacz wierny — wszakże sny od boga?\\r\\nNiechaj powie, dlaczego Feb naszej chce zguby:\\r\\nCzy go niedopełnione obrażają śluby?\\r\\nCzyli stąd, że świętego stugłowu nie bierze?\\r\\nBijmy owce i kozy dla niego w ofierze,\\r\\nAby ubłagan wstrzymał ten mór niebezpieczny»\\r\\nTo powiedziawszy usiadł Achilles waleczny.\\r\\n    Wstał Testora syn, Kalchas, pierwszy w swym urzędzie:\\r\\nZna, co jest, zna, co było, zna nawet, co będzie;\\r\\nMądry i duchem wieszczym od Feba natchnięty,\\r\\nOn do Troi achajskie prowadził okręty.\\r\\nWięc tak na radzie głosem roztropnym opiewa:\\r\\n— «Chcesz, bym wyrzekł, dlaczego na nas Feb się gniewa,\\r\\nFeb, którego łuk srebrny zgubne strzały niesie?\\r\\nJa powiem, lecz przysięgą zaręcz, Achillesie,\\r\\nŻe mi słowy i ręką dasz potrzebne wsparcie,\\r\\nBo widzę, jak się na mnie rozgniewa zażarcie\\r\\nMąż, któremu nad sobą władzę Grecy dali.\\r\\nA gdy król na słabego gniewem się zapali,\\r\\nChociaż się na czas wstrzyma, w razie nie zaszkodzi,\\r\\nZnajdzie potem sposobność i zemście dogodzi.\\r\\nUważ więc, czyliś zdolny ocalić mą głowę».\\r\\nAchilles odpowiedział na tę wieszczka mowę:\\r\\n— «Co tylko wiesz, mów śmiało! Bo na Apollina\\r\\nPrzysięgam, Zeusowi najmilszego syna,\\r\\nKtórego ty świętości trzymając na pieczy,\\r\\nZ daru jego zwiastujesz przyszłe Grekom rzeczy;\\r\\nPrzysięgam, póki widzę to światło na niebie:\\r\\nŻaden się z Greków skrzywdzić nie odważy ciebie,\\r\\nAni sam Agamemnon. Nic to nie przeszkadza\\r\\nPrawdę wyrzec, że jego najwyższa dziś władza».\\r\\n    Ośmielił się tym wieszczek: «Ani dla ofiary,\\r\\nAni dla ślubów — rzecze — zesłane są kary;\\r\\nWzgarda świętego sługi ściągnęła tę stratę.\\r\\nNie chciał wydać król córki, odrzucił zapłatę,\\r\\nDlatego między nami zaraza się szerzy,\\r\\nI nie wprzódy się w swoim gniewie Feb uśmierzy,\\r\\nAż król powróci zdobycz, którą dotąd trzyma.\\r\\nI darmo odda brankę z czarnymi oczyma.\\r\\nGdy do Chryzy poślemy jeszcze stugłów święty,\\r\\nMoże się da złagodzić dla nas bóg zawzięty».\\r\\n    Skończywszy usiadł Kalchas. Natychmiast powstanie\\r\\nTrzymający szerokie Atryd panowanie,\\r\\nStraszliwie pomieszany, gniew mu wnętrze ściska,\\r\\nA oko rozpalone żywym ogniem błyska;\\r\\nI rzekł, krzywym rzucając na Kalchasa wzrokiem:\\r\\n— «Zawsze ty, widzę, jesteś nieszczęścia prorokiem\\r\\nI nic nie umiesz dla mnie zwiastować przyjemnie;\\r\\nKażdy twój czyn i wyraz serce rani we mnie.\\r\\nTeraz nawet rozgłaszasz pomiędzy Achiwy,\\r\\nIż dlatego zarazą Feb ich trapi mściwy,\\r\\nŻem zatrzymał dziewicę, okupem wzgardziłem.\\r\\nPosiadanie tej branki bardzo mi jest miłem,\\r\\nByłaby moją w domu pociechą jedyną,\\r\\nWiększą niż Klitajmestra, którąm wziął dziewczyną.\\r\\nWyrówna jej rozumem moja niewolnica\\r\\nI sercem, i przemysłem, i pięknością lica.\\r\\nAle gdy trzeba, ojcu wracam ją do ręki,\\r\\nBo wolę całość ludu nad jej wszystkie wdzięki.\\r\\nTylko mi tę osłodźcie stratę, przyjaciele:\\r\\nGodziż się, bym szkodował sam jeden tak wiele?\\r\\nWszakże wszyscy widzicie, co mi z rąk wypada».\\r\\nNa to Pelid waleczny tak mu odpowiada.\\r\\n— «Atrydo, jakżeż razem i dumny, i chciwy!\\r\\nTobież łupu szlachetne odstąpią Achiwy?\\r\\nJa nie wiem, jeśli jakie łupy gdzie złożono:\\r\\nCo z miast było wziętego, to już podzielono;\\r\\nWracać nazad i znowu dzielić nie przystoi.\\r\\nAle kiedy przemożnej dobędziemy Troi,\\r\\nWróć tylko brankę bogu, za dzisiejszą stratę\\r\\nPotrójną i poczwórną odbierzesz zapłatę».\\r\\n— «Luboś mądry, nie zdołasz tego wmówić we mnie\\r\\nRzekł król — i chcesz mnie słowy podchodzić daremnie,\\r\\nOddawszy moją brankę, będęż smutny siedzieć,\\r\\nGdy ty cieszysz się twoją? Oddam, lecz chcę wiedzieć,\\r\\nCzyli tę stratę Grecy nagrodzą mi równie;\\r\\nJeśli nie chcą nagrodzić, sam wezmę gwałtownie…\\r\\nAle się w innej o tym naradzimy porze.\\r\\nTeraz okręt na wielkie wyprowadźmy morze\\r\\nI zbierzmy zdolne majtki do takiej wyprawy,\\r\\nBrankę wsadźmy z ofiarą stugłowną do nawy.\\r\\nPierwsi z wodzów tę podróż na siebie weźmiecie;\\r\\nAjas, Odys, albo król panujący Krecie,\\r\\nLub jeśli tak rozkażę, najstraszniejszy z ludzi,\\r\\nPelid się tą usługą dla Greków potrudzi.\\r\\nPewnie bóg zagniewany, który mściwie strzela,\\r\\nTą ofiarą się zmieni dla nas w przyjaciela».\\r\\n    Na to strasznie zapalon Achilles zawoła:\\r\\n— «O łakomco! O człeku bezwstydnego czoła!\\r\\nKtóż z Greków chętnie twoje spełni rozkazanie?\\r\\nKto pójdzie na wyprawę? Na czele wojsk stanie?\\r\\nNie z mojej ja przyszedłem pod Troję przyczyny,\\r\\nRód ten przeciw mnie żadnej nie popełnił winy;\\r\\nDo owoców mej ziemi nie ściągnęli dłoni,\\r\\nNie tknęli się trzód moich, nie zabrali koni,\\r\\nNajmniejszej w żyznej Ftyi nie zrobili szkody;\\r\\nDzielą mnie od nich wielkie i góry, i wody.\\r\\nAle z tobą-śmy przyszli z odległych stron świata,\\r\\nCzci twojej nasługiwać, mścić się krzywdy brata.\\r\\nBezczelniku z psim okiem! Nie znasz tej usługi!\\r\\nJeszcze mi to chcesz wydrzeć, com wziął za znój długi\\r\\nI co mi zgodnie greckie przyznały narody!\\r\\nDotąd ja równej z tobą nie miałem nagrody.\\r\\nGdy po dobyciu miasta wojsko łup rozbiera,\\r\\nNa moich barkach ciężar wojny się opiera,\\r\\nLecz kiedy podział przyjdzie, lepsza część dla ciebie,\\r\\nA ja — upracowany, zemdlony w potrzebie,\\r\\nZ małą cząstką na okręt idę z bojowiska.\\r\\nDo Ftyi, do mojego powracam siedliska,\\r\\nGdy nie masz moich zasług, śmiesz zdobycz wydzierać;\\r\\nA nie wiem, czy beze mnie będziesz łupy zbierać«.\\r\\n    Jemu król Agamemnon, równym gniewem zdjęty:\\r\\n— «Jedź, gdy ci się podoba, spychaj twe okręty!\\r\\nCzyż to na tobie jednym los Grecyji stoi?\\r\\nMam drugich, co się zemszczą mej krzywdy na Troi,\\r\\nA najskuteczniej Kronid panujący w niebie.\\r\\nZ wszystkich królów najbardziej nienawidzę ciebie…\\r\\nIdź, rządź Myrmidonami, nie mną, człeku hardy:\\r\\nGniewy twoje niczego nie warte prócz wzgardy.\\r\\nLecz wiedz: gdy Feb ode mnie Chryzeidę bierze,\\r\\nDam rozkaz, niech ją moi odwiozą żołnierze,\\r\\nA za to się do twojej posunę nagrody:\\r\\nBryzeidę ci wezmę z pięknymi jagody,\\r\\nByś znał, żem jest mocniejszy. Drugich strach ogarnie,\\r\\nWidząc, że mi się równać nie można bezkarnie».\\r\\n    Na te słowa okrutnie Pelid rozjątrzony,\\r\\nNiepewny, na obiedwie nachyla się strony:\\r\\nCzy usunąwszy drugich w Atryda uderzyć,\\r\\nCzy lepiej gniew powściągnąć i zapał uśmierzyć.\\r\\nGdy się na obie strony chwieje myśl wątpliwa,\\r\\nW zapale z pochew miecza strasznego dobywa:\\r\\nWtem z nieba z Hery przyszła Pallada przysługi,\\r\\nBo równie jej był miły jak jeden, tak drugi.\\r\\nZ tyłu lekko za włosy pociąga rycerza,\\r\\nNiczyim, jego tylko oczom się powierza.\\r\\nZląkł się Pelid, gdy spojrzał za siebie zdumiały,\\r\\nWidzi Palladę: oczy jej groźnie iskrzały;\\r\\nI rzecze: «Wielka córo pana błyskawicy,\\r\\nPo cóżeś to z niebieskiej nadeszła stolicy?\\r\\nCzy widzieć, jaką Atryd obelgę mi czyni?\\r\\nOświadczam ci, bo tego dokażę, bogini,\\r\\nŻe dłoń ta wnet za dumę duszę mu wywlecze».\\r\\nA na to modrooka Pallada tak rzecze:\\r\\n— «Przyszłam gniew twój uśmierzyć z woli Zeusa żony:\\r\\nJej Achilles, jej Atryd równie ulubiony.\\r\\nNie ruszaj miecza, do krwi nie chciej się zapędzać;\\r\\nAle słów obelżywych możesz nie oszczędzać.\\r\\nWierz mi, bo to być musi, że dla tej ofiary\\r\\nTrzykroć będziesz drogimi nagrodzony dary;\\r\\nTylko bądź nam posłuszny, gniew uhamuj srogi».\\r\\nA Palladzie Achilles mówi prędkonogi:\\r\\n— «Choć cały gniewem pałam, lecz rozum ostrzega,\\r\\nIż ten błądzić nie może, kto bogom ulega;\\r\\nKto na rozkazy bogów nie zatyka ucha,\\r\\nTego wzajem łaskawe niebo chętniej słucha».\\r\\nTo wyrzekłszy, przestaje na Pallady radzie,\\r\\nPowściąga silną rękę i miecz w pochwy kładzie;\\r\\nA bogini, poselstwo odprawiwszy swoje,\\r\\nDo bogów spieszy, w górne Zeusa pokoje.\\r\\n    Lecz Pelid jeszcze gniewy straszne w sercu warzy\\r\\nI rzecze, dla Atryda nie szczędząc potwarzy:\\r\\n— «Z psim okiem, z łani sercem, bezecny opoju,\\r\\nWziąłżeś broń, prowadziłżeś lud śmiało do boju?\\r\\nPoszedłżeś na zasadzki, gdy szły inne wodze?\\r\\nNigdy! Drżałeś ze śmiercią spotkać się na drodze.\\r\\nLepiej dumną w obozie władzę rozpościerać,\\r\\nA kto ci się sprzeciwi, temu łup wydzierać.\\r\\nNad podłymi panujesz, ludożerco, tłumy;\\r\\nInaczej już byś zgonem przypłacił twej dumy.\\r\\nAle ja ci przysięgam teraz uroczyście,\\r\\nPrzez to berło, co więcej nie odrośnie w liście,\\r\\nBo kiedy je raz na pniu ostry topór przytnie,\\r\\nŻywne straciwszy soki, więcej nie zakwitnie,\\r\\nA dziś je w ręku greccy monarchowie noszą,\\r\\nKtórzy święte wyroki prawa ludom głoszą;\\r\\nPrzysięgam ci największą przysięgą na świecie:\\r\\nWzywać Achilla Grecy, lecz próżno będziecie!\\r\\nA ty się dręcząc w sobie nie dasz im pomocy,\\r\\nGdy ich do wiecznej Hektor zacznie wtrącać nocy.\\r\\nZgryzą cię trojańskiego postępy oręża,\\r\\nŻe najwaleczniejszego nie uczciłeś męża».\\r\\n    To powiedziawszy, przodków berło znakomite,\\r\\nBerło świetnie złotymi gwoździami nabite,\\r\\nRzuca gniewny na ziemię i na miejscu siada.\\r\\nRównie się Agamemnon na niego rozjada.\\r\\nWtem władca pylijskiego powstaje narodu,\\r\\nZ ust jego słodsze płyną wyrazy od miodu.\\r\\nDwa pokolenia Pylów zamieszkały ziemię,\\r\\nJak żył, a teraz trzecie ludzi rządzi plemię.\\r\\nW te rzekł słowa, rozumu wielkiego tłumacze:\\r\\n— «O, jak Achajów ziemia gorzko dziś zapłacze!\\r\\nJak się z tej uradują Trojanie nowiny,\\r\\nJak ucieszy się Pryjam i Pryjama syny,\\r\\nGdy usłyszą, że zgubną ci zjątrzeni zwadą,\\r\\nKtórzy innym przodkują i męstwem, i radą!\\r\\nLecz starca głos niech w młodszych winną baczność wzbudzi,\\r\\nBom ja większych przed laty widział od was ludzi,\\r\\nA lekce mojej rady nie ważyli przecie.\\r\\nNigdym takich nie widział, ni ujrzę na świecie,\\r\\nJakim był silny Dryjant, Kajnej nieśmiertelny,\\r\\nPejrytoj i Eksadios, i Polifem dzielny…\\r\\nMężni sami, z mężnymi chodzili za barki,\\r\\nCentaurom, gór mieszkańcom, dumne starli karki.\\r\\nZ nimi od młodu moje bywały zabawy,\\r\\nGdy mnie z Pylos do spólnej wezwali wyprawy,\\r\\nI jam walczył, jak siły pozwalały moje;\\r\\nZ dzisiejszych nikt by z nimi nie wyszedł na boje.\\r\\nTak wielcy, a młodego przyjmowali rady:\\r\\nI dla was będzie lepiej wstępować w ich ślady.\\r\\nTy, choć możny, nadobną zostaw mu dziewicę,\\r\\nNiech ma dar, którym uczcił Grek jego prawicę;\\r\\nA ty, Achillu, z królem nie bądź tak gwałtowny,\\r\\nBo mu żaden ze wszystkich królów nie jest rowny.\\r\\nJeżeliś ty dzielniejszy, żeś synem bogini,\\r\\nJego możniejszym władza obszerniejsza czyni.\\r\\nAtrydo, głos pokoju między was przynoszę:\\r\\nZłóż gniew na Achillesa, ja cię o to proszę;\\r\\nW nim jest obrona floty, w nim wojska podpora».\\r\\nAgamemnon w te słowa rzecze do Nestora:\\r\\n— «Zacny starcze! Szanuję mądrą twoją mowę,\\r\\nLecz nad wszystkich ten człowiek chce wynosić głowę;\\r\\nOn by rad sobie władzę najwyższą przywłaszczył,\\r\\nA któż będzie tak niski, by się przed nim płaszczył?\\r\\nJeżeli mu zaś dzielność nadał bóg odwieczny,\\r\\nCzyż przeto mu pozwala, by tak był złorzeczny?\\r\\nPrzerwał mu Pelid mowę i obelg nie skąpił:\\r\\n— «Ostatni byłbym z ludzi, gdybym ci ustąpił…\\r\\nCo ci powiem, to w żywej zachowaj pamięci:\\r\\nDla branki walczyć bronią wcale nie mam chęci\\r\\nNi z tobą, ni z innymi Greków rycerzami,\\r\\nChoć bierzecie dar, który przyznaliście sami;\\r\\nAle co na okręcie moim jest w ładunku,\\r\\nNic do twego nie możesz podciągnąć szalunku.\\r\\nOdważ się tylko na to: całe wojsko zoczy,\\r\\nŻe ta włócznia wnet czarną krew z ciebie wytoczy».\\r\\n    Tak w szkodliwej obadwa rozjątrzeni zwadzie\\r\\nPowstali, czyniąc koniec narodowej radzie.\\r\\nPelid gniewny pod swoje udał się namioty,\\r\\nZ nim Patrokl nieodostępny i tesalskie roty.\\r\\nAtryd zaś okręt spycha, żagle rozpościera,\\r\\nKładzie ofiarę, majtków dwudziestu wybiera,\\r\\nI śliczną Chryzeidę prowadzi do nawy:\\r\\nMądry Odyseusz wodzem został tej wyprawy.\\r\\n    Ci mokrą płyną drogą, wiatry w żagle świszczą.\\r\\nKról nakazał obmycie; więc ludy się czyszczą,\\r\\nRzucając wszystko w morze, co brudnego zmiotą;\\r\\nPotem się zaraz świętą zajmują robotą,\\r\\nBiją byki i kozy na uczczenie Feba:\\r\\nSkwarzy się tłustość, dymy się wznoszą do nieba.\\r\\n    Gdy tak lud ofiarami błagał Apollina,\\r\\nAgamemnon się srożył na Peleja syna\\r\\nI chcąc dokonać swoich zapowiedzi groźnych,\\r\\nMówił do Eurybata i Taldyba, woźnych:\\r\\n— «Do Achilla namiotu śpiesznym idźcie krokiem\\r\\nI przywiedźcie tu jego brankę z czarnym okiem.\\r\\nJeśli nie da, sam wezmę, gdy tam z wielą przydę,\\r\\nA to większą mu sprawi boleść i ohydę».\\r\\n    Tak zalecił, groźnymi rozwodząc się słowy.\\r\\nStruchleli biedni ludzie na rozkaz takowy,\\r\\nIdą powoli, ciężkim ściśnięci kłopotem.\\r\\nSiedzącego zastają wodza pod namiotem;\\r\\nAchilles ich spostrzegłszy zasmucił się srodze;\\r\\nCi, króla czcią przejęci, w wielkiej byli trwodze,\\r\\nStali cicho, ni w jednym wyrzekli co słowie.\\r\\nPoznał rycerz ich trudność, więc pierwszy tak powie:\\r\\n— «Witajcie woźni, bogów i śmiertelnych posły!\\r\\nPrzystąpcie. Wy nie winni, lecz Atryd wyniosły;\\r\\nDo niego ja, nie do was, mam żalu przyczynę.\\r\\nPójdź, kochany Patroklu, wydaj im dziewczynę!\\r\\nWeźcie ją, ale bądźcie świadki nad mym bólem\\r\\nPrzed niebem i przed ziemią, i przed srogim królem:\\r\\nBędzie kiedyś dla Greków Achilles potrzebny…\\r\\nZłym tylko chuciom służy ten człowiek haniebny:\\r\\nZ przeszłych on rzeczy wnosić przyszłości nie umie\\r\\nI gubi Greki, głupiej dogadzając dumie».\\r\\n    Natychmiast wierny Patrokl z miejsca swego wstaje,\\r\\nŚlicznego lica brankę posłańcom oddaje;\\r\\nWracają się pod namiot Atryda szeroki,\\r\\nZ nimi niewiasta idzie niechętnymi kroki.\\r\\n    Odchodzi od swych Pelid i łzy hojne toczy,\\r\\nZ dala siada na brzegu, w morze wlepia oczy\\r\\nI wyciągnąwszy ręce, tak matkę zaklina:\\r\\n— «Gdyś mnie krótkiego życia dała na świat, syna,\\r\\nMatko! Przynajmniej Kronid, co piorunem włada,\\r\\nNiechaj mi sławne imię i wielką cześć nada;\\r\\nLecz nie znam jej, gdy Atryd zdobycz gwałtem bierze,\\r\\nKtórą mi zgodnie greccy przyznali rycerze».\\r\\n    To mówiąc, łzy wylewa rzęsistym potokiem.\\r\\nSiedząc w morzu, pod ojca podeszłego bokiem,\\r\\nSłyszy te żale matka, na kształt mgły wychodzi,\\r\\nTuż siada, ręką głaszcze i jęki łagodzi.\\r\\n— «Czego płaczesz? Skąd, synu, boleść masz tak wielką?\\r\\nPowiedz i nic nie zataj przed twą rodzicielką».\\r\\n    A na to Pelid rzecze westchnąwszy serdecznie\\r\\n— «Na cóż ci to powiadać, co wiesz dostatecznie…\\r\\nWięc, matko, wesprzyj syna! Śpiesz do górnych progów.\\r\\nOpowiedz krzywdę panu i ludzi, i bogów,\\r\\nJeśliś na jego dobre zasłużyła chęci.\\r\\nCom słyszał w domu ojca, mam dotąd w pamięci,\\r\\nŻe od ciebie Zeusa wyszła raz obrona;\\r\\nBo gdy spisek Pallady, Hery, Posejdona\\r\\nDążył na to, by w więzy ująć go haniebne,\\r\\nW tak złym razie tyś wsparcie dała mu potrzebne:\\r\\nSturęcznegoś do nieba wezwała olbrzyma,\\r\\nKtóry imię u ludzi Ajgajona trzyma,\\r\\nW niebie zaś Bryjareja dają mu nazwisko.\\r\\nSilniejszy on od ojca. Kiedy usiadł blisko\\r\\nPrzy panu nieśmiertelnych w straszliwej postawie,\\r\\nZlękłe bogi przestały o złej myśleć sprawie.\\r\\nWspomnij mu to, kolana w czułej ściskaj dłoni,\\r\\nŻebraj, aby trojańskiej dopomagał broni;\\r\\nNiech bije Greki, do naw odeprze ze stratą,\\r\\nNiech widzą, co mądrości ich króla zapłatą,\\r\\nI niechaj Atryd swego pożałuje błędu,\\r\\nŻe dla najdzielniejszego męża nie miał względu».\\r\\n    A Tetys na to, łzami zalawszy się cała:\\r\\n— «Na com cię nieszczęśliwym losem wychowała!\\r\\nObyś przynajmniej siedział w nawie bez boleści!\\r\\nLecz i w ciasnym obrębie wyrok dni twe mieści,\\r\\nI zrządza ci na ziemi najnędzniejsze bycie!\\r\\nJakżem ci, synu, smutnym losem dała życie!\\r\\nWstąpię na Olimp górny, przed Zeusem stanę,\\r\\nPowiem, jak srogą na czci odebrałeś ranę\\r\\nMoże na prośby moje łaskawie się skłoni.\\r\\nTy gniewny siedź u floty, nie bierz się do broni.\\r\\nWczoraj opuścił Kronid złote nieba progi,\\r\\nPoszedł poza ocean, a z nim inne bogi,\\r\\nBy w uczcie towarzyszył Etyjopom czystym;\\r\\nZa dwanaście dni będzie w swym domu wieczystym\\r\\nWtedy spieszę do niego, ścisnę mu kolana;\\r\\nSpodziewam się, że będę w prośbie wysłuchana».\\r\\nTo rzekłszy znikła, w smutku zostawiając syna,\\r\\nŻe mu wzięta niesłusznie prześliczna dziewczyna…\\r\\n    Zagniewany Achilles o dziewicy wzięcie,\\r\\nNigdzie nie wyszedł, siedział na swoim okręcie;\\r\\nNikt go nie widzi w boju, nikt w radzie nie słyszy,\\r\\nLecz w smutku pogrążony za bitwami dyszy.\\r\\nGdy przeszło dni dwanaście, nieśmiertelne bogi\\r\\nW niedostępne Olimpu wracają się progi,\\r\\nKronid przodkuje wszystkim do górnej stolicy.\\r\\nTetys, pomna synowi danej obietnicy,\\r\\nZostawia ojca, rzuca niezgłębione morze,\\r\\nI do nieba o rannej dostaje się porze.\\r\\nKronida, który grzmiące pioruny zapala,\\r\\nNa wierzchołku Olimpu był od bogów z dala.\\r\\nSiada przed nim bogini z pokorną postawą,\\r\\nRęką lewą kolana, brodę ściska prawą\\r\\nI rzecze: «Bogów ojcze, jeślim kiedy ciebie\\r\\nLub uczynkiem, lub słowem ratowała w niebie,\\r\\nSkłoń ucho na me prośby, pamiętny przysługi:\\r\\nDaj cześć synowi memu, gdyś wiek dał niedługi!\\r\\nWidzisz, jako nad ciężką obelgą łzy roni:\\r\\nWydarł mu gwałtem Atryd owoc dzielnej dłoni;\\r\\nAle ty go przynajmniej uczcij, mądry boże,\\r\\nNiech ręka twoja w bitwach Trojany wspomoże,\\r\\nNiech górują nad Greki, odnoszą zwycięstwa,\\r\\nAż póki ci nie uczczą mego syna męstwa».\\r\\n    Nic na to chmurowładca Kronid nie odpowie,\\r\\nMilcząc, całą tę sprawę waży w swojej głowie;\\r\\nTetys, jak go ujęła, tak się kolan trzyma,\\r\\nI tak z rozrzewnionymi powtarza oczyma:\\r\\n— «Odmów mi, albo przyzwól i zaręcz wyraźnie!\\r\\nCzyż jakie na Zeusa padają bojaźnie?\\r\\nNiech wiem, czym sama z bogiń okryta pogardą».\\r\\nKronid ciężko westchnąwszy: «Prosisz o rzecz twardą.\\r\\nJakie troski dla mojej stąd wynikną głowy!\\r\\nNa niepokój mnie, córko, narażasz domowy:\\r\\nZnowu się będzie trzeba z małżonką ucierać,\\r\\nA i tak mi wyrzuca, żem Troję rad wspierać.\\r\\nIdź, by cię nie postrzegło zazdrosne jej oko!\\r\\nProśbę twoją mam w sercu wyrytą głęboko.\\r\\nSkłonię głową, byś pewna była mojej chęci;\\r\\nTej na stwierdzenie słowa używam pieczęci,\\r\\nPrzed bogi i przed ludźmi znak ten jest konieczny».\\r\\nTo wyrzekł i brwi zmarszczył niebios pan odwieczny:\\r\\nPodniosły się na głowie nieśmiertelnej włosy,\\r\\nWstrząsł się Olimp i całe zadrżały niebiosy.\\r\\n    Gdy takie zaręczenie od Zeusa zyska,\\r\\nTetys idzie do swego w głębi wód siedliska,\\r\\nOn do swego pałacu. Wstają wszystkie bogi\\r\\nI zabiegają ojcu swemu na pół drogi;\\r\\nNikt na miejscu nie został, cała niebian rzesza\\r\\nNa powitanie władcy piorunu pospiesza.\\r\\n    Skoro tylko pan bogów na swym zasiadł tronie,\\r\\nZdało się podejrzliwej dokuczyć mu żonie;\\r\\nPostrzegła, że z nim Tetys ciche miała rady,\\r\\nTakie zatem z Kronidą rozpoczyna zwady:\\r\\n— «Z kimżeś to, obłudniku, rozmawiał dziś w niebie?\\r\\nBeze mnie radzić skrycie rozkoszą dla ciebie.\\r\\nZawsze lubisz przed żoną chować sekret ścisły\\r\\nI nigdy nie powiadasz, jakie twe zamysły».\\r\\n— «O wszystkich — rzekł bóg — rzeczach być uświadomioną\\r\\nZbytni ciężar dla ciebie, choć mi jesteś żoną;\\r\\nJednakże, co ciekawość twoją słusznie budzi,\\r\\nTo pierwsza wiesz ode mnie i z bogów, i z ludzi;\\r\\nLecz, co sam radzę, bogom nie myśląc powiadać,\\r\\nO to próżno nie pytaj, tego nie chciej badać».\\r\\n    Na to Hera, wielkimi oczyma wspaniała:\\r\\n— «Twardy Kronosa synu, cóżem usłyszała?\\r\\nNigdym ci nie jest przykra, słusznie się tym szczycę,\\r\\nŻe nie chcę wglądać w żadną twoją tajemnicę.\\r\\nTa zaś troskliwość moja z tego idzie źródła,\\r\\nCzy cię córka morskiego starca nie uwiodła.\\r\\nBo dziś przyszła do ciebie, ściskała kolana,\\r\\nI podobno już w prośbach swoich wysłuchana:\\r\\nJej syna czci, a Greków klęski nic nie zwlecze».\\r\\nNa to piorunowładca do Hery tak rzecze:\\r\\n— «Płoche twe podejrzenia są dla mnie zwyczajne,\\r\\nJednak ci niedostępne moje myśli tajne.\\r\\nNienawiść tylko męża odnosisz w korzyści,\\r\\nChoćbyś zgadła mój wyrok. Co chcę, to się ziści.\\r\\nSiedź i skromnie się moim powoduj rozkazem,\\r\\nBo cię tu nie zasłonią wszystkie bogi razem\\r\\nOd strasznego tej ręki ogromnej zamachu».\\r\\nTak rzekł; umilkła Hera i drżała ze strachu;\\r\\nMusi ulec mężowi niezgięta jej dusza,\\r\\nLecz wszystkich bogów czułość jej zmartwienie wzrusza.\\r\\nZatem Hefajst, Olimpu sławny budowniczy,\\r\\nMiłą matkę pociesza w tak ciężkiej goryczy:\\r\\n— «Jak to nas wszystkich smuci, jak dotkliwie boli,\\r\\nŻe niebo się poróżnia dla śmiertelnych doli.\\r\\nGdy się przykra niezgoda samych bogów ima,\\r\\nZnikną uczty, rozkosze, złe górę otrzyma.\\r\\nMatce radzę, choć sama sobie radzić zdolną,\\r\\nBy na Zeusa była rozkazy powolną:\\r\\nBo kiedy w gniew nasz ojciec rozjątrzony wpada,\\r\\nCała się dla niebianów zepsuje biesiada.\\r\\nGdyby chciał, jak jest mocny, ten wielki pan gromu,\\r\\nWszystkich by nas wytrącił z niebieskiego domu.\\r\\nMatko! Ujmij go wdzięcznie, a spojrzy wesoło\\r\\nI okaże pogodne Olimpowi czoło».\\r\\n    To powiedziawszy Hefajst z miejsca swego wstaje,\\r\\nBierze okrągłą czarę, matce ją podaje\\r\\nI rzecze: «Znoś to, matko, lubo ci nie miło,\\r\\nŻebyć się co gorszego jeszcze nie zdarzyło;\\r\\nGniewy jego złagodzi twa powolność wczesna.\\r\\nJakby dla syna twego była rzecz bolesna,\\r\\nNie mogąc dać ci wsparcia, patrzeć na twe jęki:\\r\\nTrudno wytrzymać siłę Zeusowej ręki.\\r\\nNigdy mi ten przypadek nie wyjdzie z pamięci:\\r\\nGdym cię raz przeciw jego chciał wesprzeć niechęci,\\r\\nPorwał za nogę, rzucił z niebieskiego gmachu,\\r\\nZaledwie ze mnie dusza nie wyszła z przestrachu;\\r\\nLeciałem przez dzień, w wieczór upadłem na Lemnie,\\r\\nTam Syntyjowie ducha obudzili we mnie».\\r\\n    Tę Hefajst o przypadku swoim powieść czyni.\\r\\nA na to z białą dłonią śmieje się bogini\\r\\nI z uśmiechem odbiera czarę z ręki syna.\\r\\nOn zaś od prawej strony obdzielać zaczyna\\r\\nSłodkim nektarem nieba wysokiego panów,\\r\\nKtóry czerpa obficie z poświęconych dzbanów.\\r\\nŚmiały się, pijąc nektar, do rozpuku bogi,\\r\\nŻe im służył tak grzecznie Hefajst krzywonogi.\\r\\nStół do zachodu słońca zasiadają wkoło,\\r\\nJedzą smacznie i piją, bawią się wesoło:\\r\\nApollo na formindze gra, muz chór dobrany\\r\\nSłodkimi wyśpiewuje głosy na przemiany.\\r\\n    Gdy słońce świetną głowę skryło w oceanie,\\r\\nKażdego boga własne przyjmuje mieszkanie:\\r\\nBo w Olimpie ma każdy z bogów pałac złoty,\\r\\nCudownej przemyślnego Hefajsta roboty.\\r\\nKronid także tam idzie, gdzie swój umysł boski\\r\\nSnem zasila, wielkimi zmordowany troski.\\r\\n\\r\\n\\r\\n\\r\\nKsięga II\\r\\n\\r\\nInni spali bogowie i ziemscy rycerze,\\r\\nOczu tylko Zeusa sen słodki nie bierze,\\r\\nAle noc nad tym całą przemyśla troskliwy,\\r\\nJak by Achilla uczcić, a zgnębić Achiwy.\\r\\nMniema, iż tak dokaże, czego sobie życzy,\\r\\nGdy na Agamemnona ześle Sen zwodniczy;\\r\\nWięc się do niego w prędkich słowach tak odzywa:\\r\\n— «Idź, gdzie achajska flota brzeg cały okrywa.\\r\\nGdy wejdziesz w namiot króla, rozciągnion obszernie,\\r\\nOpowiedz mu, co mówię, a opowiedz wiernie:\\r\\nNiech bez odwłoki wiedzie do boju lud zbrojny,\\r\\nBo przyszła Trojan zguba i kres długiej wojny.\\r\\nNiezgodne przedtem bogi w jednym zdaniu stoją,\\r\\nWszystkie Hera skłoniła; złe wisi nad Troją».\\r\\n    To skoro wyrzekł Kronid, Sen boski odchodzi,\\r\\nSzybkim spiesząc polotem do Achajów łodzi;\\r\\nZaraz do królewskiego namiotu przybywa.\\r\\nAtryd w łożu spoczynku słodkiego używa:\\r\\nStanął nad nim, a tego starca wyobrażał,\\r\\nKtórego król dla rady najwięcej poważał.\\r\\nW tej łudzącej postaci tymi rzeknie słowy:\\r\\n— «Cóż to, śpisz jeszcze królu, synu Atrejowy?\\r\\nCałą noc spać mężowi rady nie przystało,\\r\\nKtórego pieczy niebo rząd ludzi oddało.\\r\\nSłuchaj posła Zeusa! Chociaż on daleki,\\r\\nMa staranie o tobie. Zwołaj wszystkie Greki\\r\\nI nie zwlekając prowadź do boju lud zbrojny,\\r\\nBo przyszła Trojan zguba i kres długiej wojny.\\r\\nNiezgodne przedtem bogi w jednym zdaniu stoją,\\r\\nWszystkie Hera skłoniła; złe wisi nad Troją.\\r\\nTy zważaj, co ci każe pan bogów i ludzi,\\r\\nBy ci z myśli nie wyszło, gdy cię dzień przebudzi».\\r\\n    To powiedziawszy, poszedł od Agamemnona\\r\\nWażącego to w głowie, czego nie dokona.\\r\\nGłupi, że miasto weźmie Pryjama, uwierzył;\\r\\nBezrozumny, nie wiedział, co Zeus zamierzył:\\r\\nNie mógł tego przeniknąć, że przez krwawe boje\\r\\nMiał klęskami przywalić i Greki, i Troję.\\r\\nBudzi się, lecz boskiego jeszcze głosu pełny,\\r\\nSiada na łożu, wdziewa szatę z miękkiej wełny,\\r\\nSzatę piękną i nową, płaszcz zarzuca drogi,\\r\\nTakże kształtny na białe obuw kładzie nogi,\\r\\nBłyszczący się od srebra ciężki miecz zawiesza\\r\\nI wziąwszy berło w ręce, do floty pospiesza,\\r\\nOd ojców berło w domu trwałe nieprzerwanie.\\r\\n    Już Olimpowi niesie Jutrzenka zaranie,\\r\\nWejście słońca zwiastując nieśmiertelnym w niebie,\\r\\nGdy hukliwych król woźnych przyzywa do siebie\\r\\nI każe ród Achajów zwoływać do rady.\\r\\nCi wołają, niezmierne sypią się gromady.\\r\\nAle mając król wielkie odkryć przedsięwzięcie,\\r\\nSkłada osobną radę w Nestora okręcie;\\r\\nZ samych się ona wodzów najcelniejszych zbiera.\\r\\nTam Atryd myśli swoje w te słowa otwiera:\\r\\n— «Przyjaciele, wodzowie, kiedym dzienne troski\\r\\nNocnym przerwał spoczynkiem, widziałem Sen boski.\\r\\nIstną-m ja w nim osobę Nestora uważał,\\r\\nJego głos, jego postać, jego kształt wyrażał;\\r\\nI stanąwszy nad głową, tymi mówił słowy:\\r\\n— «Cóż to! Śpisz jeszcze królu, synu Atrejowy?\\r\\nCałą noc spać mężowi rady nie przystało,\\r\\nKtórego pieczy niebo rząd ludzi oddało.\\r\\nSłuchaj posła Zeusa! Chociaż on daleki,\\r\\nMa staranie o tobie. Zwołaj wszystkie Greki\\r\\nI nie zwlekając prowadź do boju lud zbrojny,\\r\\nBo przyszła Trojan zguba i kres długiej wojny.\\r\\nNiezgodne przedtem bogi w jednym zdaniu stoją,\\r\\nWszystkie Hera skłoniła; złe wisi nad Troją».\\r\\nRzekł i zniknął; mnie z oczu opadł ciężar słodki.\\r\\nZważmy teraz, przez jakie lud wzbudzimy środki\\r\\nDo dzielnego walczenia. Ja bym serca zgłębił,\\r\\nCzyli się w nich bojowy zapał nie oziębił.\\r\\nPowiem, niechaj do domu każdy z flotą bieży,\\r\\nA do was od powrotu wstrzymać lud należy».\\r\\n    To rzekłszy, Agamemnon w miejscu swoim siada,\\r\\nAż Nestor, co w piaszczystej Pylów ziemi włada,\\r\\nWstaje i tak w roztropnej tłumaczy się mowie:\\r\\n— «Przyjaciele, Argejów przemożni wodzowie!\\r\\nGdyby kto inny z Greków senne prawił mary,\\r\\nMoglibyśmy nim wzgardzić i nie dać mu wiary,\\r\\nAle tu się królowi raczył Sen objawić:\\r\\nMyślmy zatem, jak w wojsku chęć do boju sprawić».\\r\\n    To powiedziawszy, Nestor miejsce rzuca radne,\\r\\nWychodzi, za nim idą króle berłowładne;\\r\\nA tymczasem do brzegu lud zbiega się cały.\\r\\nJako wychodzą pszczoły z wydrążonej skały,\\r\\nGęstą jedna po drugiej następując rzeszą,\\r\\nTak że bez przerwy roje za rojami śpieszą\\r\\nI kwiat wiosny ścisłymi okrywają grony,\\r\\nTe się w te, owe w inne rozlatują strony:\\r\\nTak lud na niezliczone podzielony roty\\r\\nNa brzeg idzie, rzucając nawy i namioty.\\r\\nWieść, posłanka Zeusa, przodkuje ich krokom,\\r\\nGromadzi się lud, wrzawa leci ku obłokom.\\r\\nJękła ziemia pod tylu narodów ciężarem,\\r\\nPowietrze się niesfornym rozlegało gwarem.\\r\\nDziewięciu woźnych woła, wrzask ucisza ludu,\\r\\nAby chciał królów słuchać. Dużo było trudu,\\r\\nPrzecież gwar ustał, wzięły swoje miejsca roty,\\r\\nWstał Agamemnon z berłem Hefajsta roboty,\\r\\nWykształconym dla bogów i pana, i ojca:\\r\\nOd tego wziął Hermejas, poseł Argobojca;\\r\\nStąd przeszło do Pelopsa, co ujeżdżał konie,\\r\\nOd tego miał je Atrej, wódz ludu w koronie;\\r\\nTen bogatemu w trzody oddał je Tyjeście,\\r\\nTen Agamemnonowi zostawił nareście,\\r\\nBy mu wyspy hołd niosły i Argów kraina.\\r\\nNa tym berle oparty tak mówić zaczyna:\\r\\n— «Przyjaciele, wodzowie, Aresowy rodzie,\\r\\nW ciężkiej mnie Zeus surowy zostawia przygodzie,\\r\\nBo, nielitosny, przedtem dał mi obietnicę,\\r\\nŻe nie wrócę, aż Trojan obalę stolicę;\\r\\nTeraz każe mi płynąć do Argów bez sławy,\\r\\nKiedym już tyle ludu stracił przez bój krwawy.\\r\\nTak chciał Zeus, którego nieodparte ramię\\r\\nTylu miast dumne szczyty złamało i złamie…\\r\\nCo na to kiedyś wieki wyrzekną potomne,\\r\\nŻe takie wojska Greków, siły tak ogromne,\\r\\nPróżny bój prowadziły z mniejszą liczbą męża?\\r\\nBo jakiż dotąd skutek naszego oręża?\\r\\nGdyby z Troją do wiernej przyszedł Grek ugody\\r\\nI rachować obadwa chcieliśmy narody,\\r\\nGdyby wszystkie Trojany stały z jednej strony,\\r\\nA nasz lud na dziesiątki został podzielony\\r\\nChociażby każdy z Trojan lał wino dla naszych,\\r\\nIluż by to dziesiątkom zabrakło podczaszych!\\r\\nTak liczbę Trojan greckie przewyższają głowy…\\r\\nAle za to lud mają wielki posiłkowy,\\r\\nTen mi w zamysłach moich zastępuje drogę,\\r\\nŻe dotąd Troi dobyć osiadłej nie mogę.\\r\\nJuż dziewiąty rok widzi nasze tu obozy,\\r\\nZbutwiały nam okręty, przegniły powrozy,\\r\\nA żony nasze w domach jękami dni znaczą,\\r\\nA dzieci wyglądając ojców rzewnie płaczą,\\r\\nNas zaś nie dokonana dotąd gnębi praca.\\r\\nPosłuchajcie, co powiem: niech każdy — powraca,\\r\\nJuż czas do ukochanej ojczyzny pośpieszyć,\\r\\nGdy zwycięstwem pad Troją trudno się ucieszyć».\\r\\n    Rzekł i nieświadom rady pociągnął lud cały.\\r\\nWzrusza się zgromadzenie jako wzdęte wały,\\r\\nKiedy z chmury gniewnego Zeusa wyleci\\r\\nNot z Eurem i na morzu nawałnicę wznieci.\\r\\nAlbo jak się wydają żyznorodne niwy,\\r\\nKiedy na nie gwałtownie natrze wiatr burzliwy\\r\\nI gniotąc z góry, kłosy do ziemi ugina:\\r\\nTak całe zgromadzenie zrywać się poczyna\\r\\nI z żołnierskim pospiesza na okręty wrzaskiem.\\r\\nOd nóg wzruszonym niebo zaciemnia się piaskiem,\\r\\nZachęcając się, ciągną do wód swoje nawy,\\r\\nOczyszczają przekopy do morskiej wyprawy,\\r\\nJuż belki spod naw biorą, a niezgodne głosy\\r\\nOdjeżdżających mężów idą pod niebiosy.\\r\\nPewnie by się ich podróż dłużej nie przewlekła,\\r\\nGdy Hera do Pallady tymi słowy rzekła:\\r\\n— «Wielka córo pioruny władnącego boga!\\r\\nWięc już Grekom do domu niecofnięta droga?\\r\\nUcieczką więc zakończyć tyle prac przystoi?\\r\\nA przy Pryjamie chwała, Helena przy Troi,\\r\\nDla której tyle ludu miecz wytępił mściwy?\\r\\nŚpiesz zaraz, mową słodką powściągnij Achiwy,\\r\\nWstrzymaj powrót, zniszcz zamiar płocho przedsięwzięty\\r\\nI nie daj, by na morze spychali okręty!\\r\\n    Usłuchała wnet Hery Pallas modrooka\\r\\nI natychmiast na ziemię zniża się z wysoka;\\r\\nSzybkim pospiesza lotem do Achajów łodzi,\\r\\nZaraz do Odyseusza mądrego przychodzi.\\r\\nTen stoi zasępiony, okrętów nie tyka,\\r\\nBo go smutek ogarnia i boleść przenika.\\r\\nDo niego się przybliża i w to rzecze słowa:\\r\\n— «Odyseuszu, którego w przemysł płodna głowa,\\r\\nTak — że więc bez odwłoki rozpuszczacie żagle\\r\\nI do miłej ojczyzny powracacie nagle?…\\r\\nWstrzymaj powrót, zniszcz zamiar płocho przedsięwzięty,\\r\\nI nie daj, by na morze spychali okręty!»\\r\\n    Tak rzekła, wraz bohatyr z żalu się ocuca,\\r\\nPoznaje głos bogini, spieszy i płacz rzuca.\\r\\nPodnosi go Eurybat. A gdy Atrydowi\\r\\nZabiegł drogę, możnemu narodów królowi,\\r\\nBierze od niego w ręce berło znakomite,\\r\\nObiega z nim Achaje pancerzem okryte:\\r\\nA czy wodza, czy kogo z przedniejszych potyka,\\r\\nUjmuje go wymową słodkiego języka:\\r\\n— «Zacny mężu, nie stąpaj ludzi podłych śladem,\\r\\nWstrzymaj się, drugich twoim zatrzymaj przykładem,\\r\\nBo jeszcze nie wiesz dobrze o króla zamiarze;\\r\\nTeraz wojska doświadcza, potem je ukarze.\\r\\nNie wszystkim pozwolono wiedzieć jego myśli:\\r\\nŻeby do jakich nieszczęść Achaje nie przyśli!\\r\\nBo wielki gniew na ludzi od monarchy spada,\\r\\nKtóry z łaski Zeusa narodami włada».\\r\\n    Gdy z ludu kogo postrzegł, że upornie staje,\\r\\nTego berłem okłada i słowami łaje:\\r\\n— «Niebaczny! Siedź spokojnie, ta dłoń ciebie skarci,\\r\\nSłuchaj drugich, co więcej niźli ty są warci!\\r\\nBojaźń i gnuśność w rzędzie najniższym cię kładzie,\\r\\nNiś ty w boju ceniony, ni poważny w radzie.\\r\\nCzy każdy w wojsku greckim za wodza się sądzi?\\r\\nNiedobry jest rząd wielu, niech więc jeden rządzi\\r\\nKról, którego sam Zeus powagą przyodział,\\r\\nI nam dał posłuszeństwo, jemu władzę w podział».\\r\\n    Tak on wojsko sprawować jak biegły wódz umie.\\r\\nWnet i z naw, i z namiotów ruszają się w tłumie,\\r\\nWrzask ludu grzmi jak morza szumnego bałwany,\\r\\nKiedy tłucze mokrymi o skałę tarany.\\r\\nCałe wojsko ucicha i miejsca zasiada:\\r\\nTersyt burzy, złośliwie Tersyt jeszcze gada.\\r\\nCzłek wielomownej gęby, z niesfornym językiem,\\r\\nSamym się królom stawił hardym przeciwnikiem.\\r\\nTo, co mu do ust padnie, wszystko płocho bredzi;\\r\\nCelem jego gryźć wyższych, śmiech budzić w gawiedzi.\\r\\nZezowaty, kulawy, potwór w świecie rzadki,\\r\\nGarb mu spycha skręcone na piersi łopatki,\\r\\nGłowa długa, spiczasta, rzadkim kryta włosem.\\r\\nNajbardziej on złośliwym śmiał przegryzać głosem\\r\\nOdysa i Achilla, potwarca ich wieczny.\\r\\nTeraz na króla język obrócił złorzeczny,\\r\\nSzpetne miotając słowa skrzypiącymi usty:\\r\\nSarkali z gniewu Grecy na tyle rozpusty,\\r\\nOn krzyczał i lżył: «Czego twoje serce łaknie?\\r\\nSkąd to żałość, Atrydo? Na czym tobie braknie?\\r\\nPełno w twoim namiocie znajduje się miedzi,\\r\\nPełno tam ślicznych kobiet, branek naszych siedzi,\\r\\nKtóre ci dajem, miasta jakiego dobywszy:\\r\\nCzy mało masz dostatków, o królu najchciwszy!\\r\\nChcesz, by kto z Trojan przyszedł po dzieci z okupem,\\r\\nKtórem ja lub Grek inny wziął na wojnie łupem…\\r\\nJesteś ty dla greckiego wódz srogi plemienia!\\r\\nJakżeśmy podli, mężów niegodni imienia!\\r\\nKobiety z nas trwożliwe! Puśćmy się na wody,\\r\\nNiech on pod Troją nasze przeżywa nagrody,\\r\\nNiech zna, czy bez naszego może co oręża…\\r\\nSkrzywdził Achilla, nadeń dzielniejszego męża,\\r\\nDaną od nas nagrodę gwałtem wydarł z nawy.\\r\\nGnuśny Pelid nie mści się tak niegodnej sprawy.\\r\\nGdyby cię jak na męża przystało, był zażył,\\r\\nOstatni raz, Atrydo, byłbyś go znieważył».\\r\\n    Tak lżył Tersyt wielkiego narodów pasterza.\\r\\nWtem Odyseusz do niego szybkim krokiem zmierza\\r\\nI ostro nań spojrzawszy, groźnym tonem rzecze:\\r\\n— «Lekkomyślny Tersycie, krzykliwy człowiecze,\\r\\nWstrzymaj język zuchwały, ty hańbo natury,\\r\\nBo ze wszystkich, co przyszli pod trojańskie mury\\r\\nI królom towarzyszą w rycerskiej potrzebie,\\r\\nŻaden człowiek nie przyszedł podlejszy nad ciebie.\\r\\nNie waż się królów śmiałym pomiatać językiem,\\r\\nAni być do powrotu płochym buntownikiem.\\r\\nJak los padnie, przewidzieć nie dano nikomu,\\r\\nCzy my z chwałą, czy z hańbą powrócim do domu.\\r\\nJeśli króla narodów szarpiesz z tej przyczyny,\\r\\nŻe go hojnie darują łupem greckie syny,\\r\\nSkąd się ta złość nikczemna w podłym sercu warzy?\\r\\nZyskałże co od ciebie prócz samej potwarzy?\\r\\nAle ja ci oświadczam, co i w skutku będzie,\\r\\nJeśli, jak dziś rozpuścisz to złości narzędzie,\\r\\nNiechaj mi głowę zdejmie okrutny zabójca,\\r\\nNiech słodkie stracę imię Telemacha ojca,\\r\\nJeśli cię nie uchwycę, z szaty nie obnażę,\\r\\nI zdarłszy, co wstyd kryje, ochłostać nie każę;\\r\\nWreszcie, rozkwilonego na razy bolące,\\r\\nWypchnę ze zgromadzenia i w głąb nawy wtrącę».\\r\\n    To wyrzekłszy, do grzbietu berło mu przykłada.\\r\\nOn się zwija i płacze, i drżący usiada;\\r\\nOd twardego mu razu w tyle guz wyskoczy,\\r\\nPatrzy szpetnie wokoło i ociera oczy.\\r\\nChoć smutni, Grecy jednak rozśmiać się musieli;\\r\\nKażdy tak sąsiadowi swoje myśli dzieli:\\r\\n— «Słusznie lud Odyseusza wśród najpierwszych kładzie.\\r\\nMęstwem w boju wsławiony, roztropnością w radzie,\\r\\nDziś najlepszą rzecz zrobił, że Tersyta zgromił\\r\\nI zuchwałość brzydkiego potwarcy uskromił.\\r\\nOdtąd będzie ostrożny, nauczą go bóle,\\r\\nJak niebezpieczna miotać obelgi na króle».\\r\\n    Tak lud mówił i dobre dzieło wodza chwalił.\\r\\nA Odyseusz, co tyle możnych miast obalił,\\r\\nWstał z berłem; przy nim, w kształcie woźnego, bogini:\\r\\nTa wrzask ludu uśmierza, ta spokojność czyni,\\r\\nBy pierwsi i ostatni słyszeli go równie;\\r\\nA on tak zaczął radzić mądrze i wymownie:\\r\\n— «Wielki narodów królu, przemożny Atrydzie:\\r\\nDziś się Grecy w największej pogrążą ohydzie,\\r\\nBo przyrzeczenia w Argos danego nie iszczą,\\r\\nIż nie wprzódy powrócą, aż Ilijon zniszczą.\\r\\nKażdy płacze jak dziecko, jak wdowa usycha,\\r\\nPodłe skargi rozwodzi, do swoich ścian wzdycha.\\r\\nSmutno wracać, kiedyśmy nic nie dokazali:\\r\\nPrawda, choć kto na miesiąc z domu się oddali,\\r\\nPrzykro na łodzi znosi, gdy żywioł wzburzony\\r\\nNie daje mu do lubej powrócić się żony;\\r\\nA nas już rok dziewiąty trzyma kraj daleki;\\r\\nNie dziw więc, że wzdychają do powrotu Greki.\\r\\nLecz brzydko, długo bawiąc, wracać bezskutecznie:\\r\\nTrwajcie więc w przedsięwzięciu, Achaje, statecznie.\\r\\nObaczmy fałsz Kalchasa wieszczby lub sprawdzenie;\\r\\nBo których nie wtrąciły Mojry w smutne cienie,\\r\\nKtórzy dotąd żyjecie, w was żywe mam świadki:\\r\\nGdy do Aulidy greckie zbierały się statki\\r\\nNiosąc tysięczne klęski pod mur Ilijonu,\\r\\nA my pod miłym cieniem wyniosłego klonu,\\r\\nPrzy którym wody nurtem wytryskały czystym,\\r\\nBili święte ofiary bogom wiekuistym\\r\\nZnak wielki się pokazał, jaki się nie zdarza:\\r\\nZ czerwonymi plamami idzie spod ołtarza\\r\\nSmok straszny, który zaraz na drzewo się wspina,\\r\\nGdzie się ptasząt na wierzchu wylęga rodzina:\\r\\nOśmioro było w liściu zagnieżdżonych skrycie,\\r\\nA dziewiąta samiczka, co im dała życie.\\r\\nTam on wlazłszy pisklęta świerczące pożera:\\r\\nMatka smutne nad dziećmi żale rozpościera,\\r\\nWtem ją, próżny niosącą ratunek, za skrzydło\\r\\nPochwyciwszy, okrutne pożarło straszydło.\\r\\nGdy tak połknął smok dzieci i matkę kwilącą,\\r\\nRzecz cudowna się w porę zdarzyła znaczącą:\\r\\nBo Kronida, z którego wyszedł przeznaczenia,\\r\\nNatychmiast w kamień smoka strasznego zamienia;\\r\\nNa to nas wszystkich wielkie podziwienie bierze.\\r\\nPomnijcie, wszak to było przy samej ofierze.\\r\\nZaraz Kalchas wykłada przeznaczenie wieczne:\\r\\n— «Czemużeście zamilkły, Achaje waleczne?\\r\\nTen znak pewny Zeusa opatrzność nam dała,\\r\\nNierychły jego skutek, ale wielka chwała.\\r\\nJak ten smok osiem drobnych pisklątek zadławił\\r\\nI z nimi wraz dziewiątą ich matkę też strawił:\\r\\nTak walczyć przez lat dziewięć dla nas wyrok stoi,\\r\\nA dziesiątego roku dobędziemy Troi».\\r\\nTak on wróżył: co teraz wnet się uskuteczni.\\r\\nBądźcie więc w przedsięwzięciu, Achaje, stateczni,\\r\\nPóki miasta Pryjama nie weźmiem zdobyczą».\\r\\n    Skończył mądry Odyseusz, greckie wojska krzyczą;\\r\\nGłośny okrzyk, od ludu ochoczego wszczęty,\\r\\nOdbijały stojące na brzegach okręty;\\r\\nWszyscy brzmią pochwałami twymi, Odyssesie.\\r\\nPotem Nestor poważny taki głos podniesie:\\r\\n— «Ach! Przez bogów! Jużeśmy chłopcami się stali,\\r\\nJuż nas do dzieł rycerskich piękna chęć nie pali.\\r\\nW cóż się, pytam, obrócą nasze obietnice,\\r\\nW co przysięgi, podane w co pójdą prawice?\\r\\nTakież to dopełnienie zaręczonej wiary?\\r\\nWszystko, jak widzę, znikło z dymami ofiary.\\r\\nTak długo tu jesteśmy — i chcemy się wadzić?\\r\\nNie mogą nas do celu kłótnie doprowadzić.\\r\\nTy, Atrydo, stałością uzbrój piersi twoje,\\r\\nProwadź nas na kurzawy i na trwałe boje;\\r\\nWzgardź tymi, co od rady oddzielać się śmieją:\\r\\nW niemęskim próżnowaniu niech podło gnuśnieją!\\r\\nDaremne ich życzenia: nie ruszym stąd kroku,\\r\\nAż ujrzym fałsz lub prawdę Zeusa wyroku.\\r\\nPan bogów nas w zamysłach uszczęśliwi,\\r\\nBo kiedy na okręty wsiadali Achiwi,\\r\\nNiosąc Troi zniszczenie, pomyślne obroty\\r\\nWróżąc niebo, prawymi uderzyło grzmoty.\\r\\nNie myślcież o powrocie wprzódy, przyjaciele,\\r\\nAż każdy weźmie ładną Trojankę w podziele\\r\\nI zemści się Heleny jęków i kłopotu.\\r\\nLecz jeżeli kto żąda upornie powrotu,\\r\\nNiechaj wsiada na okręt; wpośród morskich toni\\r\\nZasłużony go wyrok i kara dogoni.\\r\\nRadź sam, królu, i drugich radę miej na względzie;\\r\\nCo ja powiem, uwagi twojej godne będzie.\\r\\nDziel mnóstwo na narody, narody na szyki,\\r\\nBy sobie wzajem niosły pomoc wojowniki!\\r\\nGdy to zrobisz, a Grecy nie stawią się sprzecznie,\\r\\nNatenczas możesz, królu, poznać dostatecznie,\\r\\nKto jest gnuśny, kto dzielny z wodzów i żołnierzy,\\r\\nBo każdy się na placu własną siłą zmierzy;\\r\\nI czy do wzięcia miasta bogi na zawadzie,\\r\\nCzy też tchórzostwo ludu zawadę nam kładzie».\\r\\n    Agamemnon tak mówi na rzecz Nestorową:\\r\\n— «Wszystkich celujesz, starcze, radą i wymową.\\r\\nGdyby mi Feb i Pallas, i Kronid życzliwy\\r\\nDziesięć takich dał radców pomiędzy Achiwy,\\r\\nZniszczylibyśmy dawno złe Dardanów plemię\\r\\nI Pryjama wyniosłe miasto wbili w ziemię.\\r\\nAle mnie syn Kronosa ukarał bez miary,\\r\\nGdy mnie świeżo wprowadził w niepotrzebne swary:\\r\\nOtom się z Achillesem skłócił o dziewczynę,\\r\\nPrzyszło do ciężkiej zwady, a jam dał przyczynę.\\r\\nWszakże, gdy niechęć zgaśnie, która się w nas wkradła,\\r\\nJuż zginęły Dardany, już Troja upadła.\\r\\nTeraz weźcie posiłek, waleczni rycerze,\\r\\nGotujcie się do boju, opatrzcie puklerze,\\r\\nDzidy ostrzcie, obroku nie szczędźcie dla koni,\\r\\nDoświadczcie waszych wozów i wszelakiej broni.\\r\\nSrogim Aresem cały dzień będziem się bili,\\r\\nA wytchnąć nie pozwolę ani jednej chwili;\\r\\nZ samą się chyba przerwie bój okrutny nocą,\\r\\nDobrze się tu i piersi, i tarcze zapocą;\\r\\nBez przerwy rohatyną robiąc, dłoń zdrętwieje,\\r\\nI konie wóz ciągnące hojny pot obleje.\\r\\nA kto się na okręty od boju oddali,\\r\\nPrzysięgam, że od zguby nic go nie ocali:\\r\\nPsom się na brzydką pastwę i sępom dostanie».\\r\\n    Skończył, a straszne wojska powstało wołanie:\\r\\nGrzmi powietrze, jak ryczą na morzu bałwany,\\r\\nGdy z innymi Not wiatry walczy zagniewany\\r\\nI na skałę pobrzeżną całą moc wywiera,\\r\\nA skała silnym barkiem gniew jego odpiera.\\r\\n    Z rady do naw gromada rozchodzi się cała,\\r\\nW namiotach palą ognie, zasilają ciała…\\r\\nA gdy już dosyć mieli jadła i napoju,\\r\\nSzanowny starzec Nestor tak radzi o boju:\\r\\n— «Atrydo! Mężów królu, to jest moje zdanie,\\r\\nAby czasu nie tracić, przyśpieszyć spotkanie:\\r\\nTo chwila, którą Zeus daje nam łaskawy.\\r\\nNiech woźni lud zwołają, niech porzuca nawy\\r\\nI szeroko zastąpi morza całe brzegi;\\r\\nA my gęsto ściśnione przechodząc szeregi.\\r\\nWydamy znak Aresa, że już bitwy pora».\\r\\n    Przyjął król Atryd zdanie mądrego Nestora.\\r\\nZatem woźnych do siebie przywołuje głośnych;\\r\\nCi krzyk ogromny z piersi wydają donośnych\\r\\nI do boju waleczne gromadzą Achiwy.\\r\\nCały obóz napełnia odgłos ich straszliwy.\\r\\nA Zeusa zastępce, berłowładne króle,\\r\\nW orszaku lud stawiają i gotują w pole.\\r\\nW pośrodku ich Pallada z modrymi oczyma\\r\\nW boskim ręku egidę nieśmiertelną trzyma;\\r\\nSto złotych frędzli wisi, sztuka w nich cudowna,\\r\\nKażda w swoim szacunku stu wołom się rowna;\\r\\nZ taką tarczą obiega Pallas greckie roty,\\r\\nW piersi mężom dodaje rycerskiej ochoty.\\r\\nNatychmiast do powrotu wszelka chęć ustała,\\r\\nWojny wszyscy wołają, wojny chęć w nich pała.\\r\\n    Jak na górze zajadły ogień las pożera,\\r\\nWokoło się na pola jasność rozpościera:\\r\\nTak kiedy ci mężnymi postępują kroki,\\r\\nBłyszczy się miedź i rzuca blaskiem pod obłoki.\\r\\nJak na azyjskiej łące, gdzie Kaistru wody,\\r\\nStadami się zbiegają powietrzne narody,\\r\\nGęsi i z długą szyją łabędzie, żurawie,\\r\\nBiją skrzydły powietrze i w niesfornej wrzawie\\r\\nZniżają się, a odgłos brzmi po całej łące:\\r\\nTak i z naw, i z namiotów Achajów tysiące\\r\\nNa liczne podzielone roty i szeregi\\r\\nWylewają się hurmem na Skamandru brzegi;\\r\\nDrży ziemia, gdy stąpają i męże, i konie.\\r\\nIle kwiatów i liści zdobi wiosny skronie,\\r\\nIle się much uwija latem w tej godzinie,\\r\\nGdy słodkim pasterz mlekiem napełnia naczynie:\\r\\nTyle w polu Aresa greckich mężów stoi,\\r\\nCzyhających na zgubę Trojanów i Troi.\\r\\n    Wodzowie do potyczki szykują żołnierze\\r\\nI tak je rozeznają, jak kozy pasterze,\\r\\nKiedy się na pastwisku pomieszają z sobą.\\r\\nAtryd wyższy nad wszystkich jest wojska ozdobą,\\r\\nGłowę, oko ma takie, jak u Kronijona,\\r\\nKształt Aresa, a siłę piersi Posejdona.\\r\\nTak on inne przenosi tam powagą króle,\\r\\nJak pyszny buhaj stado wypędzone w pole.\\r\\nTaki w dzień ten majestat, tę mu okazałość\\r\\nI tę wśród bohaterów dał Kronid wspaniałość.\\r\\n    Mówcie Muzy, niebieskie co trzymacie domy,\\r\\nWy boginie, wasz umysł wszystkiego wiadomy,\\r\\nMy nic nie wiem, nas ledwie czczy odgłos dosięże;\\r\\nMówcie mi wodze Greków i przednieysze męże\\r\\nBo wszystkich nie wyliczę, ni ludzi, ni szyków\\r\\nChociażbym miał ust dziesięć i dziesięć języków,\\r\\nI głos nieprzełamany i piersi miedziane:\\r\\nChyba Muzy, Zeusa córy ukochane,\\r\\nMogą wymienić wszystkich, co przyszli pod Troję:\\r\\nWspomnieć wodze i nawy dość na zdolność moję.\\r\\n    Penelej, Lejt, Kloni, ściśnionemi roty,\\r\\nArcesylaj, Protenor, prowadzą Beoty:\\r\\nZ Hiry, ze Schenu, Skelu, waleczny lud idzie,\\r\\nW Tespii mieszkający i twardej Aulidzie;\\r\\nCi Greą porzucili, Eteon górzysty,\\r\\nOwi Armę, Mikales drudzy rozłożysty:\\r\\nCi z Medeonu miasta pięknego przybyli,\\r\\nCi z Ilezu, z Etrytów, z Eleony, z Hyli,\\r\\nZ Eutrezy, Okalei, z Kopów, z Peteony,\\r\\nSzli i Tysbę gołębną, Haliart zielony,\\r\\nKoroneą, Plateą, dzierżący mieszkańce,\\r\\nI Glissę, i warowne nowych Tebów szańce:\\r\\nCi w Oncheście siedzieli, przy Neptuna gaju,\\r\\nInni w Midei, w Arnie, winorodnym kraju:\\r\\nOwi trzymali Nissy okolice śliczne,\\r\\nOstatni Antedonu miasto pograniczne.\\r\\nPiędziesiąt ich naw było w trojańskiej wyprawie,\\r\\nA na każdej Beotów sto dwadzieścia nawie.\\r\\n    Którzy się w Aspledonie, w Orchomenie rodzą,\\r\\nIdą pod Askalafa i Jalmena wodzą\\r\\n(Astiocha w Aktora powiła ich domu;\\r\\nAres ją natarczywy zdybał po kryjomu,\\r\\nPróżno się oprzeć bogu czysta panna sili):\\r\\nCi trzydzieści w porządku naw przyprowadzili.\\r\\n    Epistrof, Schedy, wodze foceńskiej krainy,\\r\\nGodne Naubola wnuki, a Ifita syny.\\r\\nJedni przyszli z Pitony, wzniesioney na skale,\\r\\nZ Cyparysu i z Kryssy, wydatnej wspaniale:\\r\\nDrudzy z Anemorei, z Dauli, z Hiampolu,\\r\\nZ Panopy, i gdzie Cefiz nurt swój pędzi w polu,\\r\\nI z Lilei, która się przy Cefizie mieści:\\r\\nZ nimi wielkich płynęło okrętów czterdzieści.\\r\\nPo lewicy Focensy szykują się w rotach,\\r\\nI do zbroi się biorą przy dzielnych Beotach.\\r\\n    Lokrom zaś, Ojleja syn, Ajaks przywodzi,\\r\\nAjaksa, Tejamona syna, nie dochodzi:\\r\\nLniany kirys na piersiach miał ten Ajaks mniejszy,\\r\\nA między Greki dzidą robić najzręczniejszy.\\r\\nZa nim idą, co Bessę, Cyn i Opont sieją,\\r\\nI Skarf, i Kalliarę i miłą Augeją,\\r\\nTarf i Tronią, leżącą nad Boagru wodą.\\r\\nMężni Lokrowie z sobą naw czterdzieści wiodą,\\r\\nMieszkający przy świętej Eubei krainie.\\r\\n    Abantowie zaś, których ród odwagą słynie,\\r\\nEubeę trzymający, Chalcys znamienitą,\\r\\nErytrię, i w wino Istię obfitą,\\r\\nCerynt nadmorskie miasto, i Dium wspaniałe,\\r\\nStyrę, Karyst; ich roty wiedzie okazałe\\r\\nElefenor: on mężnym Abantom przywodzi:\\r\\nZ Chalkodona czy, wyżej, z Aresa się rodzi.\\r\\nWłos noszą z tyłu, z bliska ci walczą rycerze,\\r\\nNa piersiach nieprzyjaciół dzidą rwą pancerze:\\r\\nOni z sobą czterdzieści okrętów przywiedli.\\r\\n    Ci zaś, którzy warowne Ateny osiedli,\\r\\nMiasto, gdzie nieśmiertelna Erechteja chwała:\\r\\nPallas go wykarmiła, ziemia życie dała,\\r\\nI Pallas posadziła w swym świętym kościele,\\r\\nGdzie jej owiec i wołów biją bardzo wiele,\\r\\nPobożne Ateńczyki, za pewnym lat biegiem;\\r\\nNad tych zacny Menestej przywodził szeregiem,\\r\\nSyn Peteja; nikt z luzi w tym go nie dosięże,\\r\\nJak stawiać w polu jezdne i piechotne męże:\\r\\nSam tylko stary Nestor tę sławę z nim dzieli.\\r\\nCi w trojańskiej wyprawie, piędziesiąt naw mieli.\\r\\n    Z Salaminy dwanaście Ajaks naw prowadził,\\r\\nI zastępy przy rotach ateńskich posadził.\\r\\n    Z Argów, z silnej Tyrynty przybyłej młodzieży,\\r\\nZ Hermijony, a Azyny, co nad wodą leży;\\r\\nTakże, których ojczyzna Trezena, Egina,\\r\\nMazet, Eiony, płodny Epidaur w wina;\\r\\nTych szykuje Diomed, zastępów nadzieja,\\r\\nTowarzysz jego Stenel, plemię Kapaneja:\\r\\nBył i Euryal, bogów mąż idący śladem,\\r\\nMecysteja ma ojcem, Talajona dziadem;\\r\\nLecz przy wielkim najwyższa władza Diomedzie\\r\\nOn za sobą okrętów osiemdziesiąt wiedzie.\\r\\n    Których Miceny, Korynt, Kleona stolica,\\r\\nTamte moc, ten bogactwa, tę zaś kształt zaszczyca;\\r\\nMęże Areturei, rozkosznego miasta,\\r\\nSycjonu, co pierwszym królem miał Adrasta;\\r\\nCo w Egium, w Ornei, w Hiperezie żyli,\\r\\nCo z wysokiej Gonessy, z Pelleny przybyli,\\r\\nCo Helikę i morskie nadbrzeże dziedziczą;\\r\\nCi, pod synem Atreia, sto okrętów liczą:\\r\\nKrólem ich Agamemnon, piękny z kształtu ciała,\\r\\nW miedź świetną przyodziany: lecz największa chwała\\r\\nŻe wpośród bohatyrów tylu był na czele,\\r\\nI że z kraju swojego ściągnął wojsk tak wiele.\\r\\n    Lud który Lacedemon górzysty posiada,\\r\\nFarę, Spartę i Messę, gdzie gołębi stada\\r\\nBujają, i co Bryzy, i Augeją orze,\\r\\nI Amiklę, i Helos, którą tłucze morze,\\r\\nI których mieści Laas, i Etylu strona;\\r\\nTych wodzem jest Menelaj, brat Agamemnona:\\r\\nW sześćdziesiąt nawach przyszli, a na boku stali.\\r\\nZapala wódz do boju, nie mniej sam się pali\\r\\nGniewem zjęty o wzięcie Heleny mu z ręki:\\r\\nChce się pomścić za płacze swej żony i jęki.\\r\\n    Dążą z Pilów i z miłej Areny narody,\\r\\nZ mocnych Epów, i Tryju, gdzie Alfeja brody:\\r\\nZ Amfigenii, z Helos, z Ptelei lud staje,\\r\\nI co ma Cyparyssy, i Doryi kraje:\\r\\nTam spotkała Tamira okrutna niedola,\\r\\nGdy z Echalii wracał od Euryta króla.\\r\\nNadęty swoją sztuką, dumnie się wieszcz chlubił,\\r\\nŻe w pieśniach przejdzie Muzy, i przez to się zgubił.\\r\\nOślepiły boginie nędznego Tamira,\\r\\nGłos jego wiecznie zamilkł, oniemiała lira.\\r\\nNestor ich stawia, Nestor poważny rozsądkiem:\\r\\nZa nim naw dziewięćdziesiąt płynęło porządkiem.\\r\\n    Mieszkańcy spod Cylleny Arkadowie idą,\\r\\nGdzie grobowiec Epita, zręczni robić dzidą:\\r\\nZ Feneju, z Orchomeny trzodami okrytej,\\r\\nZ Rypy, Straty, z Enispy szumem wiatrów bitej:\\r\\nCo miłe Mantynei dzierżą okolice,\\r\\nParrazyi, Stymfalu, Tegei dziedzice:\\r\\nAgapenor w sześćdziesiąt nawach ich prowadził,\\r\\nA wszystkie Arkadami mężnemi osadził.\\r\\nNawy od ludów króla miały te narody,\\r\\nNa nich się przez obszerne przeprawiły wody:\\r\\nW pośrodku bowiem lądu dzierżący osady,\\r\\nNie ćwiczyły się w sztuce żeglarskiej Arkady.\\r\\n    Ci, co Bufras i boską Elidę dziedziczą,\\r\\nKtórzy z Olenu skałą, z Alezem graniczą,\\r\\nA Hirmina i Mirsyn ostatnie ich krańce;\\r\\nCzterech wodzów prowadzi tej ziemi mieszkańce:\\r\\nKażdy wodz ma naw dziesięć, na nich Epejowie:\\r\\nTalp Euryta, Amfimak Kteata synowie,\\r\\nJedną część stawią w polu; drugą Dior żwawy,\\r\\nPlemię Amarynceja, wiódł w Aresa sprawy:\\r\\nTych szykuje Poliksen, człowiek bogom równy,\\r\\nOjciec jego Agasten, dziad Augej szanowny.\\r\\n    Nad Dulichu i wysep Echinad młodzieżą,\\r\\nKtóre na końcu morza przy Elidzie leżą,\\r\\nMężny Meges, Aresowi podobny, przywodził,\\r\\nKtórego Filej, miły Zeusowi, spłodził:\\r\\nTen uszedł do Dulichu, na ojca zawzięty:\\r\\nMeges przybył pod Troję z czterdziestą okręty.\\r\\n    Ulisses Cefalensów prowadzi orszaki,\\r\\nMieszkańce lesistego Nerytu, Itaki:\\r\\nCo Egilip na skale wyniesiony mieli,\\r\\nW Krocylei, w Zacyncie i w Samie siedzieli,\\r\\nI co przeciwleżącym cieszyli się lądem;\\r\\nPod Ulissa mądrego zostawali rządem:\\r\\nZ nim dwanaście okrętów z czerwonymi przody,\\r\\nPod Troję przypłynęło przez obszerne wody.\\r\\n    Syn Andremona Toas, mężne wiódł Etole:\\r\\nMieli oni Pleronę i oleńskie pole,\\r\\nPilenę, Chalcys, morza szturmowaną wały,\\r\\nI Kalidon ostrymi nasrożony skały.\\r\\nBo szlachetne Oneja już nie żyło plemię,\\r\\nUmarł sam, Meleager już poszedł pod ziemię:\\r\\nZatem się przy Toasie rząd Etolów mieści:\\r\\nOn prowadził za sobą okrętów czterdzieści.\\r\\n    Idomenej przywodzi Kretom, sławny dzidą,\\r\\nZa nim Gnossy mieszkańcy w wielkiey liczbie idą,\\r\\nI z Gortyny, murami warownego miasta,\\r\\nZ Liktu, z Rycjum, z Festu, z Miletu, z Likasta,\\r\\nI wielu innych siły niezwalczone wiedli,\\r\\nCo w Krecie, stu słynącej miastami, osiedli.\\r\\nIdomenej wódz pierwszy, a Merion drugi:\\r\\nZ nimi naw osiemdziesiąt przybył szereg długi.\\r\\n    Tlepolem zaś Heraklid, z męstwa nieśmiertelny,\\r\\nNa dziewięciu miał nawach lud Rodian dzielny;\\r\\nLind, Kamir, Jalis, miasta dzierżący zamożne,\\r\\nLud jeden podzielony na trzy części różne,\\r\\nZ siły, z wzrostu ogromny, Tlepolem przywodzi:\\r\\nAstiochea matka z Herkula go rodzi,\\r\\nTę przy Selleju, wziętą z Efiry, poślubił,\\r\\nGdzie wiele miast i młodzi kwitnącej wygubił.\\r\\nGdy wyrósł w domu ojca, otoczon dostatkiem,\\r\\nZabił dziada swoiego nieszczęsnym przypadkiem,\\r\\nLicymna podeszłego, cne Aresa plemię.\\r\\nWięc zebrawszy lud, rzucił lubą ojców ziemię,\\r\\nI w obcych krajach szukał schronienia swej głowie:\\r\\nBo mścić się nad nim chcieli Herkula wnukowie.\\r\\nDługo i wiele cierpiąc przybyli do Rodu,\\r\\nZrobili trzy osady z jednego narodu:\\r\\nA pan niebios i ziemi z tego się weselił,\\r\\nI obficie im wszelkich dostatków udzielił.\\r\\n    Nirej w trzech nawach z Symy przewodniczy młodzi,\\r\\nŚlicznych liców Aglaja z Charopa go rodzi:\\r\\nNajpiękniejszy z Greków, co przyszli do Troi.\\r\\nJeden wyższy Achilles: bo jako we zbroi\\r\\nNajdzielniejszy był rycerz, tak i kształtny w ciele.\\r\\nA Nirej i niemężny, i wojsk miał niewiele.\\r\\n    Lud, co Nizyr i Krapat, i Kazus posiadał,\\r\\nKalidny wyspy i Kos, gdzie Eurypil władał,\\r\\nZostaje pod Fidyppa i Antyfa wodzą:\\r\\nZ ojca Tessala, z dziada Herkula się rodzą;\\r\\nCi na trzydziestu nawach przepłynęli wody.\\r\\n    Teraz, Muzo, Pelazgów z Argów licz narody:\\r\\nLud, co w Alos, w Alopie mieszkał, i w Trachynie,\\r\\nW żyznej Ftyi, w Helladzie, gdzie płeć wdziękiem słynie,\\r\\nNa pięćdziesiąt wiódł nawach Pelid niezwalczony:\\r\\nCi Acheje, Helleny, ci są Mirmidony.\\r\\nAle się już w ich uszach dźwięk Aresa zgładził,\\r\\nNie masz wodza, który by w pole ich prowadził.\\r\\nSiedział bezczynnie Pelid na swoim okręcie,\\r\\nRozgniewany o pięknej Bryzeidy wzięcie.\\r\\nTę on zyskał nagrodę rycerskiego znoju,\\r\\nKiedy Lirnes i Teby wziął po długim boju:\\r\\nKiedy wszystkich celując odważnymi czyny,\\r\\nEpistrofa, Mineta, zbił Ewena syny:\\r\\nTam on siedział, w okrutnym pogrążony bolu,\\r\\nLecz wnet się miał pokazać na marsowem polu.\\r\\n    Co Filakę i grunta Pirrazu kwitnące,\\r\\nI Itonę, gdzie owiec pasą się tysiące,\\r\\nI nadmorskiej dzierżyli przestrzenie Antrony,\\r\\nI Ptelej w swem dziedzictwie rachują zielony;\\r\\nTe, póki żył, przywodził Protezylaj siły,\\r\\nLecz teraz go już czarne przygniatają bryły:\\r\\nA tak niewcześnie w smutnym pochowany grobie,\\r\\nDom bez podpory, żonę zostawił w żałobie.\\r\\nGdy pierwszy z Greków na brzeg trojański wysiadał,\\r\\nWtedy mu jeden z Trojan raz śmiertelny zadał.\\r\\nNie brakło wojsku wodza, stał Podarces mężny;\\r\\nOjciec tego rycerza był Ifikl potężny,\\r\\nW Filace panujący, a w trzody bogaty,\\r\\nJednak pierwszego wodza żałowało straty:\\r\\nWięcej bowiem brat starszy Protezylaj znaczył.\\r\\nTak, choć na czele męża dzielnego obaczył,\\r\\nZ pierwszego straty, nie był żołnierz bez boleści:\\r\\nZa nim przybyło czarnych okrętów czterdzieści.\\r\\n    Lud, co ma Jolk mocny, co Glafirę orze,\\r\\nMęże z Fery i z Beby, przy Beben jeziorze,\\r\\nCi pod synem Admeta, naw dwanaście wiodą,\\r\\nMatka jego Alcesta, najpierwsza urodą:\\r\\nNieśmiertelna z cnót swoich płci pięknej zaleta,\\r\\nA z Peliasa córek najmilsza kobieta.\\r\\n    Melibeę, Metonę dzierżący lud śmiały,\\r\\nTaumacją i ostre Olizonu skały,\\r\\nMężny wiedzie Filoktet: on strzelaniem słynie,\\r\\nMa siedem naw, piędziesiąt ludzi w każdej płynie,\\r\\nA wszyscy zręczni strzały wypuszczać z cięciwy.\\r\\nAle w Lemnie Filoktet leżał nieszczęśliwy.\\r\\nTam wielkiego Achiwi zostawili męża,\\r\\nSkaleczonego żądłem jadowitym węża.\\r\\nTam on leżał strapiony: wszakże w czas niedługi\\r\\nWspomnieli o nim Grecy, wezwali usługi.\\r\\nChoć ma Medona, z Reny Oileja syna\\r\\nPierwszego jednak wodza z żalem lud wspomina.\\r\\n    Których kraj Itom górny i Tryka obfita,\\r\\nI Echalia miasto sławnego Euryta;\\r\\nTych wiodą, biegli w sztuce, sławni Marsa czyny,\\r\\nPodalir i Machaon, Eskulapa syny,\\r\\nLekarze zręczni ludzkie uśmierzać boleści.\\r\\nZa nimi przypłynęło okrętów trzydzieści.\\r\\n    Lud, co Ormen dziedziczy nad Hipery brzegiem,\\r\\nAsterion i Tytan obsypany śniegiem,\\r\\nTemu syn Ewemona mężny przewodniczy,\\r\\nEurypil, a czterdzieści naw pod sobą liczy.\\r\\n    Lud w Argissie, w Girtonie, w Orcie zamieszkały,\\r\\nTrzymający Elonę i Olosson biały,\\r\\nStawia silny Polipet: na nim pyszna zbroja,\\r\\nDziadem on ma Jowisza, ojcem Pirytoja.\\r\\nKiedy Centaurów srogie ukarał potwory,\\r\\nI z Pelionu przegnał na etyckie góry,\\r\\nZ Hippodamii tym się synem uweselił.\\r\\nLecz nie sam był na czele: bo władzę z nim dzielił\\r\\nLeontej, Aresowy uczeń, syn Korona.\\r\\nZ nimi przyszła z czterdziestu naw flota złożona.\\r\\n    Dwadzieścia dwie naw Gunej przywiódł do potrzeby.\\r\\nZa nim szły Enijeny i mężne Pereby,\\r\\nI ci, co żyli w zimnej Dodony krainie,\\r\\nI co trzymali niwy, gdzie Tytares płynie,\\r\\nKtóry w Peneju rzekę nurtem wpada czystym,\\r\\nA nie miesza wód z jego potokiem srebrzystym,\\r\\nPłynąc wierzchem jak olej; z Styksu też wytryska,\\r\\nKtórego próżno bogi nie wezwą nazwiska.\\r\\n    Protoj Magnetów, których grunta Penej rosi,\\r\\nGdzie Pelion zuchwale do nieba podnosi\\r\\nOgromny grzbiet, dźwigając na nim dęby wieczne;\\r\\nW czterdziestu nawach przywiódł zastępy waleczne,\\r\\n    Ci wodzowie z Atrydem, pod Ilion przyśli.\\r\\nTeraz, Muzo, niech gładki twój pędzel okryśli,\\r\\nKto był największy z mężów, najdzielnieyszy z koni?\\r\\nTe, na których wnuk Fera, Eumel roty goni,\\r\\nTak szybkie, że nie prędzej ptak powietrze zmiata,\\r\\nTenże wzrost, taż maść w obu, i też same lata:\\r\\nNa Pijerze od Feba wychowane klacze,\\r\\nWszędzie Aresa groźby niosą i rozpacze.\\r\\nZ mężów pierwszy był Ajaks, gdy Pelid się gniewał:\\r\\nBo i konie, na których postrachy rozsiewał,\\r\\nNajdzielnieysze miał Pelid, i między rycerze\\r\\nSiłą, wzrostem, odwagą on pierwszeństwo bierze.\\r\\nTeraz gniewny spokojnie siedzi w swojej nawie.\\r\\nWojsko jego w rycerskiej niebędące sprawie,\\r\\nBezczynność grą przerywa: ci łuk ciągną tęgi,\\r\\nCi robią dzirytami, ci rzucają kręgi.\\r\\nWozy w namiotach, konie pasą się przy wozie:\\r\\nBohatyrowie smutni chodzą po obozie,\\r\\nNie kosztując kurzawy i męskiego znoju,\\r\\nPragną, by ich wódz wielki prowadził do boju.\\r\\n    Szli jako kraj niszczące ogniste potopy,\\r\\nDługim stękała jękiem ziemia pod ich stopy.\\r\\nJako gdy Zeus ciska na skałę Aryma,\\r\\nPowtórzone pioruny w Tyfeja olbrzyma,\\r\\nPrzelękła jęczy ziemia; tak się jęk rozlegał,\\r\\nGdy lud achajski pola obszerne przebiegał.\\r\\n    Saturnid śle do Trojan Irydę za posła,\\r\\nAżeby im tę straszną wiadomość doniosła.\\r\\nOni na zgromadzeniu powszechnym w tej porze,\\r\\nMłodzi i starzy radzą na Priama dworze.\\r\\nWzięła postać Polita, trojańskiego szpiega,\\r\\nKtóry pilnie achajskich obrotów dostrzega,\\r\\nStojąc na starożytnym Ezyeta grobie;\\r\\nSzybkością nóg mogący łatwo radzić sobie.\\r\\nW jego postaci Irys tymi słowy rzece:\\r\\n    «Na długich się wam, starcze, rozmowach czas wlecze,\\r\\nJakobyście dziś żyli na łonie pokoju,\\r\\nA tu się zbliża chwila okrutnego boju.\\r\\nWidziałem wielkie wojska, byłem wśród orężów,\\r\\nLecz nigdy nie widziałem takiej liczby mężów.\\r\\nBo jako liście wiosny albo piasku chmury\\r\\nIdzie ogromne wojsko, bój niesie pod mury.\\r\\nCiebie, Hektorze, tymi upominam słowy;\\r\\nW mieście Priama liczny jest lud posiłkowy,\\r\\nJako różnych narodów, tak różnych języków:\\r\\nNiechże każdy wódz stanie na czele swych szyków,\\r\\nNiechaj każdy do boju porządek uczyni».\\r\\n    Rzekła, Hektor natychmiast poznał głos bogini.\\r\\nZrywają nagle radę, chywtają za bronie,\\r\\nOtwierają wraz bramy: i męże, i konie\\r\\nCisną się hurmem w pole: a od tylu tłoków,\\r\\nWrzask i zgiełk się przebija do samych obłoków.\\r\\n    Jest za miastem pagórek płasko nachylony,\\r\\nZatem łatwy dający przestęp z każdej strony,\\r\\nLudzie i bogi różnym zowią go sposobem,\\r\\nCi mianują Bateią, ci Myrynny grobem.\\r\\nTam trojańskie zastępy biorą się do zbroi.\\r\\nNa czele Trojan Hektor, syn Priama, stoi:\\r\\nZ nim wojska najliczniejsze i najtęższe idą,\\r\\nGorejące czym prędzej krew przelewać dzidą.\\r\\n    Eneasz, syn Anchiza, prowadzi Dardany,\\r\\nZ Wenery łona idzie ten syn ukochany:\\r\\nUczestnikiem swych pieszczot śmiertelnego czyni,\\r\\nI syna mu na Idzie powija bogini.\\r\\nLecz nie sam wódz Eneasz, dzielą wodza czyny\\r\\nArchiloch i Akamas, Antenora syny.\\r\\n    Lud bogatej Zelei, co pod Idą żyje,\\r\\nI bystrego Ezepu czarne wody pije,\\r\\nIdzie pod Likaona synem, pod Pandarem:\\r\\nSam dał mu łuk Apollo, drogim czcząc go darem.\\r\\n    Rycerzy, którzy Apas mają i Piteją,\\r\\nGóry Teres dziedziczą i Adrastę sieją,\\r\\nTych wiodą Amfi, Adrast, kirysem odziani,\\r\\nDwaj Meropa z Perkozu synowie kochani.\\r\\nOjciec ich z najbieglejszych pierwszy był wieszczbiarzy:\\r\\nPrzeglądając w przyszłości, co się synom zdarzy,\\r\\nWstrzymywał ich od wojny, zgubnej krwi szafarki:\\r\\nNie usłuchali ojca, ciągnęły ich Parki.\\r\\n    Lud, co z Perkoty, z Sestu i Prakcjum idzie,\\r\\nW szlachetnej mieszkający Aryzbie, w Abidzie;\\r\\nTych wódz Azy Irtacyd, co od Sellej zdroju,\\r\\nNa dzielnych przybył koniach do krwawego boju.\\r\\n    Pelazgi zaś, co w bujnej Laryssie osiedli,\\r\\nHyppotous z Pilejem na plac bitwy wiedli:\\r\\nOni z dzidami mężne ustawiają ziomki,\\r\\nKrew Aresa, choć Leta, Teutama potomki.\\r\\n    Na czele Traków Pirus i Akamas staje,\\r\\nKtórych szumny Hellespont ogranicza kraje,\\r\\n    Licznego wiódł z Cykonów Eufem towarzysza,\\r\\nSyn Trezena, wnuk Ceja, kochanka Jowisza.\\r\\n    Łukiem zbrojnym Peonom Pirechm przewodniczy,\\r\\nNaród ten Amidonę odległą dziedziczy,\\r\\nGdzie Aksjusz na pola czyste nurty leje,\\r\\n    Mądry Pilemen mężne Paflagony grzeje.\\r\\nZ Henetów oni przyszli, gdzie mułów ród dziki,\\r\\nTakże z Cytory, z Sesam dzielnie wojowniki:\\r\\nCo od Partenu dzierżą pławione krainy,\\r\\nMają miasta Egijal, Kromnę, Erytyny.\\r\\n    Ody, Epistrof, wiodą rycerzów z Aliby,\\r\\nOdległej bardzo ziemi, gdzie srebrne są szyby.\\r\\nChromi i Ennom wieszczek są na Mizów czele,\\r\\nAle mu w boju wieszczba nie pomogła wiele:\\r\\nZwalił go w rzece oręż Pelida zwycięski,\\r\\nGdzie on nieprzyjaciołom straszne zadał klęski.\\r\\n    Forcys i Askań, pełne wojwnnej ochoty,\\r\\nZ Askanii prowadzą silne Frygów roty.\\r\\n    Mestles, Antyf, zrodzeni nad Gygei wodą,\\r\\nSynowie Pilemena, lud meoński wiodą.\\r\\nOjczyste ich dziedzictwo Tmolu się dotyka.\\r\\n    Nastes prowadzi Kary grubego języka,\\r\\nKtórzy Milet i Ftyry leśne uprawiali,\\r\\nPrzy korycie Meandru i górnej Mikali.\\r\\nChwała synów ze sławy ojca świetnie wzrasta,\\r\\nNomijon Amfimaka był ojcem i Nasta.\\r\\nAmfimak, jakby dziewka, szedł okryty złotem;\\r\\nGłupi, to go nie zbawi przed śmiertelnym grotem;\\r\\nLegnie w rzece z Achilla silnego pocisku,\\r\\nA zwycięzca zabierze jego złoto w zysku.\\r\\n    Wreszcie, Sarpedon z Glaukiem ustawiają w szyki\\r\\nOd wartkich Ksantu nurtów zaciągnione Liki.\\r\\n\\r\\n\\r\\n\\r\\nKsięga III\\r\\n\\r\\nGdy się uszykowały z wodzami orszaki,\\r\\nTrojanie postępują z wrzawą jako ptaki:\\r\\nTak powietrze w niesfornej przebiegają wrzawie,\\r\\nUciekając przed zimą i słotą, żurawie,\\r\\nWzbiwszy się pierzchliwymi skrzydły pod niebiosy;\\r\\nMija ocean, ciągnie z brzmiącymi odgłosy,\\r\\nŚmierć i strach niosąc lotna Pigmejom gromada,\\r\\nKtórym wydaje bitwy, gdy z chmur na nie spada.\\r\\nTchnący męstwem, z najgłębszym Grecy szli milczeniem\\r\\nA wspierać się wzajemnym gotowi ramieniem.\\r\\nJako gdy wiatr mgłą szarą wierch góry odzieje,\\r\\nZłą pasterzom, od nocy lepszą na złodzieje,\\r\\nNa rzut bowiem kamienia ledwie sięgnie oko:\\r\\nTak się tuman rozciąga spod ich nóg szeroko,\\r\\nGdy śpiesząc, gdzie ich wiedzie Ares boju chciwy,\\r\\nSzybkimi kroki długie przebiegają niwy.\\r\\n    Już są blisko, już rzezi znak Ares im daje.\\r\\nPiękny Parys na czele mężnych Trojan staje,\\r\\nMieczem i łukiem zbrojny, panterą odziany,\\r\\nDwoma kręci oszczepy; a tak zaufany\\r\\nPrzeciwko najdzielniejszym Grekom się junaczył,\\r\\nBy który swoje męstwo w bitwie z nim oznaczył.\\r\\n    Tego skoro waleczny Menelaj postrzega,\\r\\nIż śmiałymi przed roty krokami wybiega\\r\\nJak lew uradowany, kiedy go spotyka\\r\\nAlbo jeleń rogaty, albo koza dzika,\\r\\nZgłodniałą rwie paszczęką, co mu się dostanie,\\r\\nChoć go rącze psy gonią i żwawi młodzianie:\\r\\nTak Atryd się raduje, gdy Parysa zoczy,\\r\\nBo chciał pomsty nad zdrajcą. Zatem z wozu skoczy\\r\\nI gniewem pałający zachodzi mu drogę.\\r\\nWidzi go piękny Parys, czuje w sercu trwogę,\\r\\nWięc w zastępach schronienia szuka swojej głowie.\\r\\nJako gdy pasterz smoka nadybie w parowie,\\r\\nCofa się przelękniony, a bojaźń mu blada\\r\\nZimnem kości przeszywa i lice osiada:\\r\\nTak mężnego Atryda przeląkłszy się broni,\\r\\nGładki Parys wśród pysznych Dardanów się chroni.\\r\\n    Karci go Hektor za to: «Podły nikczemniku,\\r\\nZręczny tylko do niewiast, chytry płci zwodniku,\\r\\nZ kształtu twoja zaleta. Obyś się nie rodził,\\r\\nObyś był nigdy w śluby małżeńskie nie wchodził!\\r\\nI mnie by lepiej było, i dla ciebie z zyskiem,\\r\\nNie byłbyś się stał ludzkim, jak dzisiaj, igrzyskiem.\\r\\nJak tam szydzą Achaje, którym twoja postać\\r\\nWróżyła, że potrafisz śmiało placu dostać;\\r\\nLecz nie masz w sercu męstwa, nie masz w duszy cnoty.\\r\\nA więc tak nikczemnymi obdarzon przymioty\\r\\nJakże śmiałeś na morze spuszczać twoje nawy?\\r\\nJak śmiałeś, lud zebrawszy do niecnej wyprawy,\\r\\nŚliczną dziewkę oderwać od związków weselnych?\\r\\nWykraść niewiastę, krewną bohaterów dzielnych?\\r\\nSkąd szkoda ojcu, państwu zguba ostateczna,\\r\\nRadość nieprzyjaciołom, tobie hańba wieczna.\\r\\nCzemuś się na Atryda nie wziął do oręża?\\r\\nDoświadczyłbyś, jakiego żonę trzymasz męża.\\r\\nW upominkach Kiprydy próżnej szukasz chluby,\\r\\nLutnia, kształt, włos trefiony nie wyrwie od zguby.\\r\\nLecz i Trojanie podli, że ciebie w zapłatę\\r\\nNieszczęść tylu w kamienną nie odziali szatę».\\r\\n    Na to boskiej urody Parys odpowiada:\\r\\n— «Słuszna, Hektorze, na mnie dziś nagana pada.\\r\\nWielkie twe serce wszystkie trudności odpiera;\\r\\nJak ciężka zamach cieśli powiększa siekiera,\\r\\nKiedy nią twarde ścina dęby na okręty:\\r\\nTak mocny w tobie umysł i niczym nie zgięty.\\r\\nPrzecież nie mów o darach Kiprydy z ohydą,\\r\\nNależy przyjąć dary, co od bogów idą:\\r\\nKtóż, biorąc je, zasłużyć może na naganę?\\r\\nTeraz, jeżeli żądasz, ja do bitwy stanę,\\r\\nLecz niech spokojnie w polu siędą wojska oba,\\r\\nA twój brat i Menelaj, gdy się tak podoba,\\r\\nSam na sam się rozprawią o Heleny wdzięki.\\r\\nDla którego zwycięstwo przeznaczone ręki,\\r\\nTen sobie i bogactwa, i żonę przyswoi.\\r\\nWy, po zawartej zgodzie, żyjcie szczęśni w Troi,\\r\\nWaleczni zaś Achaje do Argów popłyną,\\r\\nKtóre i chowem koni, i wdziękiem płci słyną».\\r\\n    Tak rzekł Parys, a Hektor niezmiernie się cieszy;\\r\\nZatem wziąwszy wpół oszczep, między swoich spieszy\\r\\nWołając, aby wojska zapęd hamowały.\\r\\nAchaje zaś rzucają oszczepy i strzały\\r\\nI gęstym na Hektora zewsząd sypią głazem,\\r\\nGdy się z takim król mężów odezwał wyrazem:\\r\\n— «Nie strzelajcie, chciejcie się Grecy, zastanowić,\\r\\nBo widzę, że odważny Hektor ma coś mówić».\\r\\n    Usłuchali, milczenie wszystkim wargi ścina,\\r\\nA wielki syn Pryjama wpośród nich zaczyna:\\r\\n— «Zważcie, Trojanie, zważcie, Grecy, słowa moje!\\r\\nPowiem, czego chce Parys, co te wzniecił boje:\\r\\nNiechaj wojsko broń złoży i na ziemi siędzie,\\r\\nA on sam z Menelajem potykać się będzie:\\r\\nTak się i o dostatki, i żonę rozprawi.\\r\\nKto kogo pojedynkiem na placu zostawi,\\r\\nTen Helenę i zbiory do domu zabierze,\\r\\nMy zaś na wieki trwałe uczynim przymierze».\\r\\n    Skończył; na to z obu stron zamilkł lud orężny,\\r\\nAż powstał i w te słowa rzekł Menelaj mężny:\\r\\n— «Ludy! I mnie też bacznie posłuchajcie, proszę!\\r\\nJa z tej wojny największe strapienia ponoszę.\\r\\nDziś Grecy i Trojanie mogą zostać zgodni,\\r\\nDługo cierpiący dla mnie i Parysa zbrodni,\\r\\nNiech ten zginie z nas, komu śmierci wyrok życzy,\\r\\nWy ciągłego pokoju kosztujcie słodyczy.\\r\\nBiałą Słońcu, a Ziemi owcę dajcie czarną,\\r\\nMy dla Zeusa głowę poświęcim ofiarną.\\r\\nAle zmienni synowie i niepewnej wiary:\\r\\nNiechże przymierze nasze stwierdzi Pryjam stary,\\r\\nBo wezwania Zeusa gwałcić się nie godzi,\\r\\nA zwykle w swoich myślach wahają się młodzi…\\r\\n    Niezmiernie się cieszyły Greki i Trojany,\\r\\nSądząc, że przyszedł wojny koniec pożądany.\\r\\nKonie w szykach wstrzymali, sami z wozów zsiadli\\r\\nI zdjąwszy z siebie zbroję, na ziemi pokładli.\\r\\nNiewielka była przerwa wśród obu narodów.\\r\\nHektor zaraz dwóch woźnych śle do Troi grodów,\\r\\nBy przynieśli ofiarę, wezwali Pryjama.\\r\\nTaltybowi zlecona rzecz była ta sama,\\r\\nKazał król do naw śpieszyć i owce przystawić;\\r\\nOn starał się czym prędzej wolę pana sprawić.\\r\\n    Gdy tak siadły spokojnie dwu narodów szyki,\\r\\nW kształcie Helikaona żony, Laodyki,\\r\\nCo najpiękniejsza była Pryjamowa córa,\\r\\nPrzychodzi do Heleny Irys złotopióra.\\r\\nW domu siedzi niewiasta przecudnego wdzięku\\r\\nTkająca śnieżne płótno w delikatnym ręku,\\r\\nGdzie i Greków, i Trojan sztuką niedościgłą\\r\\nAresowe zapasy wyszywała igłą.\\r\\nDo niej się prędka Irys odzywa tą mową:\\r\\n— «Wstań, śliczna nimfo, obacz rzeczy postać nową!\\r\\nCi, którzy bój dopiero zaczynali wściekli,\\r\\nNagle się wojennego szaleństwa wyrzekli;\\r\\nDzidy tkwią w ziemi, wojsko na tarczach się wspiera,\\r\\nWcale się widok inny w tej chwili otwiera.\\r\\nParys twój i Menelaj, uzbrojeni dzidą,\\r\\nPojedynkiem o twoje wdzięki walczyć idą:\\r\\nZwycięstwo cię jednego z nich żoną uczyni».\\r\\n    Tym słowem czułą pamięć wzbudza w niej bogini\\r\\nNa męża, na ojczyznę, na miłe rodzice;\\r\\nZatem łzami prześliczne oblewając lice\\r\\nI boską twarz śnieżnymi okrywszy zasłony,\\r\\nIdzie, a z nią dwie, Ajtra z Klimeną, matrony.\\r\\nNiezadługo przychodzą, gdzie Skajska jest Brama;\\r\\nSiedzącego wysoko znajdują Pryjama,\\r\\nPrzy nim Lamp, Ukalegon, Hiketaon, Klity,\\r\\nTymojt, Pant i Antenor, radca znakomity;\\r\\nLata pochyłe bronią działać im nie dadzą,\\r\\nLecz mądre między sobą rozmowy prowadzą.\\r\\nJak na drzewie koników grono słodko gwarzy,\\r\\nTak na wierzchołku bramy poszeptują starzy.\\r\\nCi postrzegłszy Helenę, że na wieżę wchodzi,\\r\\nRzekli cicho do siebie: «Dziwić się nie godzi,\\r\\nŻe Grek i Troja bronią przez tyle lat czyni\\r\\nO takową niewiastę: istna z niej bogini!\\r\\nAle chociaż jest taka, niech do domu płynie,\\r\\nNiech przez nią miasto nasze z potomstwem nie ginie».\\r\\nTak ci mówili, gdy się Helena zbliżyła,\\r\\nA Pryjam w głos: «Chodź do mnie, siądź tu, córko miła:\\r\\nObacz męża, przyjaciół, obacz krewne twoje!\\r\\nNie ciebie ja, lecz bogi o te winię boje;\\r\\nOni na mnie zesłali ten pogrom straszliwy.\\r\\nWymień mi tego męża pomiędzy Achiwy,\\r\\nW którym wielkość, wspaniałość sama postać głosi.\\r\\nNiejeden wysokością wzrostu go przenosi,\\r\\nLecz ten kształt, ta powaga znaczą oczywiste\\r\\nNad wszystkimi pierwszeństwo: on królem zaiste».\\r\\n    Jemu Helena, z wdziękiem równą łącząc skromność:\\r\\n— «Cześć i bojaźń mi wraża twa, ojcze, przytomność.\\r\\nBym była śmierć obrała, niźli twego syna!\\r\\nDziś mąż opuszczon, bracia i córka jedyna,\\r\\nI kochane młodości miłej rówiennice.\\r\\nNie chciał los i dlatego łzami zlewam lice!\\r\\nLecz ci zaraz odpowiem na twoje pytanie:\\r\\nTo jest król Agamemnon: jego panowanie\\r\\nSzeroko się rozciąga; z dwóch miar mąż wsławiony.\\r\\nBo razem i król wielki, i wódz niezwalczony.\\r\\nSzwagrem go nazywałam przed moim zhańbieniem,\\r\\nJeżelim godna była zwać go tym imieniem».\\r\\n    Wtedy rzecze w te słowa starzec zadumany;\\r\\n— «O szczęśliwy Atrydo, od bogów kochany!\\r\\nWielkie twe berło ileż narodów uznaje!\\r\\nNiegdyś i ja frygijskie odwiedziłem kraje,\\r\\nWidziałem ludzi mnóstwo hamujących konie,\\r\\nTwoje, Otreju, wojska, i boski Migdonie,\\r\\nKtóre brzegi Sangaru obozem okryły.\\r\\nI ja z nimi złączyłem sprzymierzone siły,\\r\\nGdyśmy bój z Amazonki zwiedli uporczywy:\\r\\nLecz jak daleko nad nich liczniejsze Achiwy!\\r\\n    Postrzegłszy Odyseusza znowu starzec powie:\\r\\n— «Naucz mnie, córko miła, jak się ten mąż zowie,\\r\\nCo głową całą niższy od Agamemnona,\\r\\nAle piersi ma większe i szersze ramiona.\\r\\nJego zbroja na ziemi wszystkorodnej leży,\\r\\nOn jak baran obiega zastępy młodzieży.\\r\\nRównam go z wodzem trzody, bo w takiej postawie\\r\\nZ świetnym runem obchodzi owce na murawie».\\r\\n    Na to piękna Helena ojcu odpowiada:\\r\\n— «To jest mądry Odys, co w Itace włada:\\r\\nGrunt jego ziemi dla skał wcale nieużyty,\\r\\nLecz on sam w mądre rady i sztuki obfity».\\r\\n    Wtedy Antenor zdanie swoje tak otwiera:\\r\\n— «Pani, z twoich ust prawda odzywa się szczera.\\r\\nJuż od czasu dawnego Odys jest mi znany,\\r\\nGdy to był z Menelajem o ciebie przysłany:\\r\\nTych ja w domu przyjąłem, dałem im biesiadę,\\r\\nGdzie obydwu poznałem i serce, i radę.\\r\\nGdy stojących otaczał Trojan lud skupiony,\\r\\nMenelaj wysokimi celował ramiony;\\r\\nOdyseusz poważniejszą, siedząc, miał postawę.\\r\\nAle kiedy obadwa zaczęli rozprawę,\\r\\nKrótko, lecz mocno Atryd swoją rzecz prowadził\\r\\nI choć młody, na słowa niewiele się sadził;\\r\\nWszystkie jego wyrazy ściśle rzeczy strzegły.\\r\\nKiedy zaś mówić zaczął Odyseusz przebiegły,\\r\\nSpuścił oczy i berło trzymał niewzruszony,\\r\\nDo jednej ni do drugiej nie chyląc go strony.\\r\\nZdawało się, że obca mówienia mu sztuka,\\r\\nNiejeden za prostego sądził go nieuka,\\r\\nAle gdy głos wypuścił z piersi mocno brzmiących\\r\\nI słowa na kształt śniegów w zimie spadających,\\r\\nNikt by Odyseuszowi dotrzymać nie umiał\\r\\nI każdy się nad jego wymową zadumiał».\\r\\n    Obaczywszy Ajasa, znowu starzec pyta:\\r\\n— «Jakaż to jest osoba owa znakomita,\\r\\nPrzenosząca Achaje barkami i głową?\\r\\n    Na to Helena słodką odpowiada mową:\\r\\n— «To jest Ajas, Achajów podpora warowna;\\r\\nÓw drugi — Idomenej, co się bogom rowna.\\r\\nTylu tu królów poznać mogę i wymienić…\\r\\nLecz próżno dwóch rycerzów chcę ujrzeć w tym gronie!\\r\\nKastora, co ujeżdżał niehamowne konie,\\r\\nI Polideuka, w pięści nikt go nie pokona,\\r\\nBraci moich, z jednego wyszłych ze mną łona.\\r\\nCzy opuścić nie chcieli ojczystej krainy,\\r\\nLuby przenosząc pokój nad wojny wawrzyny?\\r\\nMoże też przyszli, może przybili swe nawy,\\r\\nLecz wstydzą się iść w pole dla mojej niesławy».\\r\\nTak mówiła, a oni już w Lacedemonie\\r\\nPochowani, w rodzinnej ziemi słodkim łonie.\\r\\n    Tymczasem przez obszerne wielkiej Troi grody\\r\\nNiosą woźni rękojmię zapadłej ugody:\\r\\nDwa barany i wino w kozim worze mieli,\\r\\nRozkoszny owoc ziemi, co umysł weseli.\\r\\nIdaj niósł wielką czaszę i złote puchary\\r\\nI rzekł, tam się zbliżywszy, gdzie był Pryjam stary:\\r\\n— «Laomedona synu! Wojska i wojsk głowy\\r\\nWzywają cię, byś stwierdził zawarte umowy.\\r\\nParys i młodszy Atryd, uzbrojeni dzidą,\\r\\nSpotkać się pojedynkiem o Helenę idą.\\r\\nZwycięzca i dostatki, i żonę zabierze,\\r\\nA dwa narody wieczne połączy przymierze:\\r\\nMy spokojnie uprawiać będziem nasz grunt żyzny,\\r\\nAchaje zaś popłyną do swojej ojczyzny».\\r\\n    Zląkł się i zadrżał starzec, słysząc wyraz taki.\\r\\nZaraz do wozu każe zaprzęgać rumaki.\\r\\nZaprzężono. Siadł Pryjam, wziął w rękę lejc świetny,\\r\\nPrzy nim się obok mieści Antenor szlachetny.\\r\\nJadą przez Bramę Skajską, a gdy było blisko\\r\\nI trojańskich, i greckich mężów stanowisko,\\r\\nStarce, wpośród wojsk obu, na polu szerokiem\\r\\nZ wozu wysiadłszy, pieszo wolnym idą krokiem.\\r\\nWstał Atryd, wstał Odyseusz, wodze ludów możni;\\r\\nSzanowni się ofiarą zaprzątają woźni,\\r\\nStawią rękojmie stwierdzić mające ugodę,\\r\\nMieszają wino, wodzom do rąk leją wodę.\\r\\nA król mężów tasaka natychmiast dobywa,\\r\\nKtóry mu się przy pochwie mieczowej ukrywa,\\r\\nI zrzyna nim sierść owcom wyrosłą na głowie;\\r\\nRozebrali ją Greków i Trojan wodzowie.\\r\\nNatenczas Agamemnon ręce wzniósłszy obie,\\r\\nW takim do wielkich bogów modli się sposobie:\\r\\n— «Kronido, rozwodzący moc z Idy szeroko,\\r\\nWielki i straszny boże! Słońce! Świata oko,\\r\\nPrzed którego obliczem nic nie jest tajemne!\\r\\nTy, Ziemio i wy, Rzeki, i Mocy podziemne,\\r\\nSrogą krzywoprzysięzcom gotujące karę!\\r\\nBądźcie świadki tych umów i stwierdźcie ich wiarę!\\r\\nJeśli Parys mężnego Menelaja zbije,\\r\\nNiech wszystkie trzyma skarby, niech z Heleną żyje:\\r\\nA flota grecka zaraz do Argos popłynie;\\r\\nLecz jeśli z Menelaja ręki Parys zginie,\\r\\nHelenę Troja odda i Heleny zbiory,\\r\\nI jeszcze płacić będzie należne pobory,\\r\\nBy do późnych lat przeszła pamiątka tej winy.\\r\\nA gdy, choć Parys legnie, Pryjam lub też syny\\r\\nNie zechcą ich opłacać, ja nie pierwej ruszę,\\r\\nAż skończę z chwałą wojnę i winę wymuszę».\\r\\n    Wraz bije owce, święte przymierza zadatki,\\r\\nRznie ostrym nożem gardziel, a życia ostatki\\r\\nDrganiem znaczą złożone na ziemi ofiary.\\r\\nPotem czerpają wino, wylewają z czary\\r\\nI wielkie na świadectwo wzywają niebiosy…\\r\\nZnowu Pryjam, Dardana wnuk, w te słowa zacznie:\\r\\n— «O Trojanie i Grecy! Słuchajcie mnie bacznie!\\r\\nJa do miasta mojego powrócić się muszę:\\r\\nWidok ten zbyt bolesny jest na moją duszę\\r\\nI nie mógłbym znieść, kiedy syn, moje kochanie,\\r\\nZ mężnym do pojedynku Menelajem stanie.\\r\\nWie Zeus nieśmiertelny, wiedzą insze bogi,\\r\\nNa którego z dwóch padnie śmierci wyrok srogi».\\r\\n    To wyrzekłszy, ofiary święte na wóz wkłada,\\r\\nBierze starzec do ręki lejce i sam siada;\\r\\nZ nim się mieści Antenor, zaciął biczem konie,\\r\\nSkierował wóz i w pysznym stanął Ilijonie.\\r\\n    Hektor z męstwa, Odyseusz zaszczycony z rady,\\r\\nRozmierzają plac między zbrojnymi gromady,\\r\\nTrzęsą losy, w przyłbicy położone na dnie,\\r\\nNa kogo pocisk rzucić pierwszego wypadnie.\\r\\nDo bogów zaś narody oba ręce wznoszą\\r\\nI Grecy, i Trojanie tak Zeusa proszą:\\r\\n— «Wielki boże! Którego władza z Idy słynie,\\r\\nNiechaj natychmiast sprawca tylu nieszczęść zginie,\\r\\nNiech go czarne Hadesa siedlisko zabierze!\\r\\nDwa narody zaś wieczne niech złączy przymierze!\\r\\nTak się modlą, a Hektor, w tył zwróciwszy oczy,\\r\\nWstrząsł szyszak: los gładkiego Parysa wyskoczy.\\r\\nSiadają w rzędach męże blisko bystrych koni,\\r\\nA równina od świetnej zajaśniała broni.\\r\\nWtenczas prześliczny Parys, mąż prześlicznej żony,\\r\\nZaraz na siebie oręż przywdziewa zdobiony:\\r\\nNa białą naprzód nogę obuw kształtny wciąga,\\r\\nKtóry srebrnymi haftki jak najmocniej sprząga,\\r\\nNa piersi pancerz brata Likaona wkłada,\\r\\nBo mu właśnie do wzrostu i miary przypada;\\r\\nSpiżowy miecz zawiesza, a pochwy srebrzyste\\r\\nOd świetnych gwoździ blaski wydają rzęsiste.\\r\\nNareszcie piersi tarczą niezłomną okrywa,\\r\\nNa głowie szyszak — nad nim groźna kita pływa,\\r\\nI długą bierze dzidę, którą zręcznie robi.\\r\\nPodobnie się Menelaj do boju sposobi.\\r\\n    Idą na środek, w sercu nie znający trwogi,\\r\\nStrasznie patrząc na siebie. Na widok tak srogi\\r\\nOba ludy zostały zdumieniem przejete.\\r\\nA oni, skoro weszli w miejsce im wytknięte,\\r\\nDługie wstrząsają dzidy, gniew im z oczu błyska;\\r\\nNatenczas gładki Parys silny oszczep ciska,\\r\\nW środek tarczy utrafia, lecz jej nie przebija:\\r\\nZnalazłszy odpór, dzida kończata się zwija.\\r\\nZnowu z kolei pocisk Menelaj wynosi,\\r\\nLecz nim go rzuci, wprzódy tak Zeusa prosi:\\r\\n— «Boże! Daj pomstę nad tym, co zdradził szkaradnie,\\r\\nNiech zwodnik Parys trupem z mojej ręki padnie,\\r\\nBy się wiek przyszły brzydził tym, co przyjaźń skaził,\\r\\nI, gość w domu przyjęty, gościnność obraził».\\r\\n    To rzekł i długą dzidą zgubny cios wymierza,\\r\\nW koniec Parysowego utrafia puklerza;\\r\\nChoć twarda miedź, tęgiego ciosu nie odpiera,\\r\\nPrzebija puklerz dzida i kirys przedziera,\\r\\nI z boku wedle wnętrza szatę mu przewierci:\\r\\nSchylił się zręcznie Parys i wydarł się śmierci.\\r\\nZatem z pochew Menelaj miecz wyrwawszy silny,\\r\\nUderzył nim w przyłbicę. I ten raz był mylny;\\r\\nStrzaskana w sztuki głownia na ziemię upada.\\r\\nPatrzy w górę, na niebo, w żalu się rozjada:\\r\\n— «O Zeusie! O z bogów ty najmniej litosny!\\r\\nMniemałem, że z tej ręki padnie zdrajca sprosny,\\r\\nŻe się pomszczę obelgi: miecz prysnął w kawały,\\r\\nDzida próżny raz niosła, zbrodzień został cały».\\r\\n    Wraz leci na Parysa, ledwie się nie wściecze,\\r\\nChwyta go za przyłbicę i ku Grekom wlecze;\\r\\nOn próżno mocniejszemu opierać się kusi,\\r\\nIdzie, kształtne wiązanie pod brodą go dusi.\\r\\nI byłby go przeciągnął, chwałę zyskał wieczną,\\r\\nGdy Kiprys, odwracając zgubę ostateczną,\\r\\nPrzecina rzemień, jaki zarżnięty wół daje;\\r\\nTak goły szyszak w ręce Atryda zostaje,\\r\\nKtóry on, kilkakrotnie zakręciwszy, ciska,\\r\\nA wierni go podnieśli słudzy z bojowiska.\\r\\nChwyta broń, nowy zamach na Parysa czyni,\\r\\nLecz go łatwo ratuje Kiprys, jak bogini:\\r\\nUniósłszy okrytego gładysza mgłą ciemną,\\r\\nSadza na łożu tchnącym wonnością przyjemną…\\r\\n    Atryd podobny do lwa, kiedy się rozhuka,\\r\\nBiega pośród zastępów i Parysa szuka,\\r\\nAle żaden pokazać nie mógł, gdzie się schronił,\\r\\nA pewnie by z przyjaźni nikt go nie zasłonił:\\r\\nWszyscy się nim jak śmiercią brzydzili Trojanie,\\r\\nWtenczas pośród wojsk obu król narodów stanie\\r\\nI rzecze: «Niech Trojany słowa moje słyszą\\r\\nI Dardany, i ludy, co im towarzyszą!\\r\\nZwycięzcą jest Menelaj. Zatem wy i zbiory,\\r\\nI Helenę oddajcie, i płaćcie pobory.\\r\\nNiechaj to potomkowie usłyszą dalecy».\\r\\nSkończył, głos króla zgodnie potwierdzili Grecy.\\r\\n\\r\\n\\r\\n\\r\\nKsięga IV\\r\\n\\r\\nW złotym Zeusa domu wspartym na obłokach\\r\\nZebrane radzą bogi o wiecznych wyrokach;\\r\\nPrzypijają czaszami, nektar Hebe toczy,\\r\\nA na trojańskie mury obrócili oczy.\\r\\nWtedy Kronid, by dumną swą żonę rozdąsać,\\r\\nChytre czyniąc docinki, zaczął ją przekąsać:\\r\\n— «Dwie boginie Menelaj na swej liczy stronie,\\r\\nMa pomoc i w Palladzie, i w mej wzniosłej żonie,\\r\\nLecz je bawią Olimpu rozkoszne pałace,\\r\\nI tylko na rycerskie jego patrzą prace;\\r\\nZaś matka śmiechów zawsze, gdzie jej Parys luby;\\r\\nTeraz nawet od bliskiej wydarła go zguby.\\r\\nWszakże nikt Atrydowi zwycięstwa nie przeczy:\\r\\nMy radźmy, jaki obrót mają wziąć te rzeczy,\\r\\nSrogichli bojów pożar na nowo rozszerzem,\\r\\nCzyli dwa ludy wiecznym złączymy przymierzem?\\r\\nJeżeli rada bogów zdanie to pochwali,\\r\\nTak się i możne miasto Pryjama ocali,\\r\\nI Atryd żonę weźmie krom wszelkiej zatargi».\\r\\n    Na te słowa z Palladą Hera gryzły wargi,\\r\\nW obu piersiach przeciwko Troi złość zaciekła.\\r\\nSiedziały blisko siebie: Pallas nic nie rzekła,\\r\\nChociaż ją w głębi serca straszliwy gniew zjada;\\r\\nHera wstrzymać nie może i tak odpowiada:\\r\\n— «Twardy Kronosa synu, jakież słowa twoje?\\r\\nTakże więc próżne będą me prace i znoje?\\r\\nPozajeżdżałam konie, zgromadzając sama\\r\\nWojska greckie na Troi zgubę i Pryjama.\\r\\nCzyń, jeśli się poróżnić żądasz z niebem całem».\\r\\nA na to chmurowładca tak mówi z zapałem:\\r\\n— «O zajadła bogini, cóż Pryjam lub syny\\r\\nZgrzeszyły przeciw tobie? Jakie są ich winy,\\r\\nŻe tak zawzięcie dążysz na zniszczenie Troi?\\r\\nWtenczas twoja podobno zemsta się ukoi,\\r\\nGdy w miasto wszedłszy, które jest Azyi cudem,\\r\\nPożresz surowo króla z synami i z ludem.\\r\\nNasyć twoją nienawiść! Niechaj od tej pory\\r\\nObojga nas nie różnią więcej przykre spory.\\r\\nTy zważaj, bo ci moje chcę myśli wynurzyć:\\r\\nJeśli ja przedsięwezmę jakie miasto zburzyć,\\r\\nGdzie mają ludzie tobie przyjemni mieszkanie,\\r\\nNie wstrzymuj gniewu mego, nie wstawiaj się za nie.\\r\\nTo ja ci miasto daję z niemałym zmartwieniem.\\r\\nZe wszystkich miast pod słońcem i nieba sklepieniem\\r\\nNajmilszy sercu memu Ilijon potężny\\r\\nI król trojański Pryjam, i lud jego mężny;\\r\\nTam ofiary, tam święte czynią mi obrzędy\\r\\nI wszystkie nieśmiertelnym należyte względy».\\r\\n    Na to Hera wielkimi oczyma wspaniała:\\r\\n— «Trzy miast kocham, tem sobie nad inne wybrała:\\r\\nW Argos, w Sparcie, w Mykenach mam rozkosz jedyną,\\r\\nLecz gdy ci nienawistne będą, niechaj zginą…\\r\\nLecz niech i ja cierpię w chęciach mych zawodu,\\r\\nBom bogini, bom z tobą jednego jest rodu,\\r\\nJako córka Kronosa słusznie uwielbiona,\\r\\nI stąd niemniej czci godna, żem Zeusa żona.\\r\\nWszyscy jednak twe berło najwyższe uznajem.\\r\\nOdtąd my sobie chciejmy ulegać nawzajem:\\r\\nTy bądź dla mnie, ja będę uczynną dla ciebie,\\r\\nA tak się naszej woli nic nie oprze w niebie.\\r\\nTeraz zaś bez odwłoki daj rozkaz Atenie,\\r\\nNiech zaszłą między ludy ugodę rozżenie;\\r\\nNiech Troja z jej namowy, pomimo przymierzy,\\r\\nNa Greki świeżą chwałą wyniosłe uderzy».\\r\\n    Takie były królowej Olimpu żądania.\\r\\nChętnie się do nich ojciec nieśmiertelnych skłania\\r\\nI mówi do Pallady: «Bież, córo, bez zwłoki,\\r\\nGdzie i Grek, i Trojanin zajął plac szeroki,\\r\\nI dokaż, że Trojanin, pomimo przymierzy,\\r\\nNa Greki świeżą chwałą wyniosłe uderzy».\\r\\n    Tym słowem wrzącą z siebie Palladę podżega;\\r\\nWraz bogini z Olimpu śnieżystego zbiega.\\r\\nJak gdy zesłana gwiazda od Zeusa błyśnie,\\r\\nW żeglarzach, w wojsku serca nagły przestrach ściśnie\\r\\nZ niej tysiąc iskier pada i blask sypie złoty:\\r\\nTak się zniżała Pallas między zbrojne roty.\\r\\nWszystkich tam zadumienie objęło niezmierne,\\r\\nI waleczne Trojany, i Greki pancerne;\\r\\nNa dwie strony ten widok rycerze tłumaczą:\\r\\n— «Ach! — mówią — znowu krwawe bitwy nam się znaczą,\\r\\nAlbo się też i pokój żądany odrodzi;\\r\\nWszak Zeus waśni ludzi i Zeus ich godzi».\\r\\n    Takie wnioski czynili Grecy i Trojanie,\\r\\nKiedy Pallas wpośrodku hufców zbrojnych stanie,\\r\\nWydając się na twarzy mężnym Laodokiem;\\r\\nPandara między szyki bystrym śledzi okiem;\\r\\nPostrzega bohatera, a przy nim rycerze\\r\\nOd Ajzepu ściągnieni, przybrani w puklerze.\\r\\nDo niego Pallas rzecze: «Synu Likaona,\\r\\nCzy twoja, co ci rzeknę, prawica wykona?\\r\\nWypuść na Menelaja z łuku zgubną strzałę,\\r\\nPozyskasz stąd u Trojan znakomitą chwałę;\\r\\nOd Parysa w nagrodę takiego uczynku\\r\\nWielkiego się spodziewać możesz upominku.\\r\\nCzegóż by ten bohater mógł odmówić tobie,\\r\\nGdy z twej ręki Menelaj w smutnym legnie grobie?\\r\\nNuż więc, na króla Sparty puść grot zaostrzony;\\r\\nA likijskiemu bogu, co łukiem wsławiony,\\r\\nŚlubuj setne w ofierze jagniąt pierworody,\\r\\nGdy w ojczystej Zelei święte wrócisz grody».\\r\\n    Tak mówiła bogini, a chytra jej rada\\r\\nNiebacznemu mężowi do serca przypada.\\r\\nZatem świetny łuk bierze, ów łup okazały\\r\\nZ dzikiego kozła, który gdy wyszedł ze skały,\\r\\nNa zasadzce ukryty bohater nań galił\\r\\nI ugodziwszy w piersi, na ziemię obalił.\\r\\nTen długie na szesnaście dłoni nosił rogi;\\r\\nPrzecudnie sztukmistrz umiał wykształcić łup drogi:\\r\\nPyszny róg wystrugawszy, łuk z niego wyrobił\\r\\nI oba jego końce złotem przyozdobił.\\r\\nTen łuk napina Pandar i do ziemi chyli;\\r\\nWierni go towarzysze tarczami okryli,\\r\\nAby go pierwej greckie nie postrzegły męże,\\r\\nNiżeli zgubnym grotem Atryda dosięże.\\r\\nNie używaną jeszcze strzałę wziął w kołczanie,\\r\\nStrzałę, co tylu bólów przyczyną się stanie,\\r\\nPiórami nastrzępioną, raniącą straszliwie,\\r\\nUmiejętnie na tęgiej nakłada cięciwie,\\r\\nA likijskiemu bogu, co strzela z daleka,\\r\\nW dom wróciwszy, stugłową ofiarę przyrzeka.\\r\\nJuż grot wsparty na wierzchu, pierś dotyka żyły,\\r\\nGdy obwód skrzywił z wielkim natężeniem siły;\\r\\nSzczękła struna, łuk warknął, a strzała skrzydlata,\\r\\nOkrutny cios niosąca na Greki wylata.\\r\\n    Lecz, Menelaju! Bogi pamiętne o tobie:\\r\\nPierwsza na pomoc Pallas w złej przybiegła dobie.\\r\\nA jak matka z śpiącego dziecka muchę zgania,\\r\\nTak ona grot odpędza i ciebie zasłania.\\r\\nTam odwróciła strzałę, gdzie spięty pas złotem,\\r\\nDrugim się stał kirysem przed śmiertelnym grotem.\\r\\nJednak i tą przeszkodą nie był cios odparty;\\r\\nI pas mocny, i kirys od strzały przedarty,\\r\\nNawet przeciw tysiącznym pociskom zasłona,\\r\\nBlacha z miedzi została od niej zdziurawiona:\\r\\nDosięga ostrze ciała i skórę rozrywa,\\r\\nZ niego zaraz krew na kształt purpury wypływa.\\r\\n    Jaką farbę z meońskiej lub karyjskiej włości\\r\\nPrzebiegła robotnica słoniowej da kości,\\r\\nGdy ją w purpurze zmacza; tysiąc życzy sobie\\r\\nNabyć jej ku wspaniałej wędzidła ozdobie,\\r\\nLecz dla króla schowana w domu piękność taka,\\r\\nZ której chwała dla jeźdźca, świetność dla rumaka:\\r\\nPodobnie, Menelaju, czystej krwi płynienie\\r\\nZafarbowało twoje biodra i golenie.\\r\\n    Wzdrygnął się Agamemnon, gdy krew postrzegł z rany,\\r\\nI Menelaj sam został nie mniej pomieszany,\\r\\nAle nabiera serca, gdy widzi, że strzała\\r\\nKolcami w pas utkwiwszy, mało sięga ciała.\\r\\nZ westchnieniem rzekł król, brata czule cisnąc w ręku.\\r\\nWokoło pełno wiernych towarzyszów jęku:\\r\\n— «Bracie, na zgubę twoją wszedłem w te umowy,\\r\\nDla Greków nadstawiwszy Trojanom twej głowy,\\r\\nGdy cię ranili zdrajcy, złamali przymierze.\\r\\nAle umowa w świętej uczyniona wierze\\r\\nI wina poświęcenie, i prawic podanie,\\r\\nI z ofiar krew rozlana próżno nie zostanie.\\r\\nJeśli pan nieba teraz nie karze tej zdrady,\\r\\nTo w przyszłości da pomsty okropne przykłady\\r\\nNa ich głowy, na żony, na dzieci ją zleje.\\r\\nBo ja zawsze mam w sercu te pewne nadzieje,\\r\\nŻe przyjdzie dzień, gdy Pryjam i lud jego zginie,\\r\\nA Ilijon się w smutnej zagrzebie ruinie…\\r\\nZeus obrażon tej zbrodni nie puści bezkarnie.\\r\\nLecz jeśli, Menelaju, ty byś zginął marnie,\\r\\nZ jakim wtedy mi bólem i w jakiej ohydzie\\r\\nPowracać się do Argów od tych brzegów przydzie…\\r\\n    A Menelaj go ciesząc: «Ukój ten żal srogi,\\r\\nNie trać serca i w wojsku nie rozszerzaj trwogi:\\r\\nBo nie wziąłem śmiertelnej rany od tej strzały;\\r\\nPas i kirys, i blacha, te mnie ratowały».\\r\\n— «Najukochańszy bracie — król z jękiem odpowie\\r\\nAch! Żebyć uiścili te słowa bogowie!\\r\\nMachaon, lekarz biegły, z rany cię wyleczy\\r\\nI przeciw ostrym bólom plastrem zabezpieczy».\\r\\n    Śpieszno rozkaz woźnemu Taltybowi daje:\\r\\n«Pójdź, niechaj tu czym prędzej boski lekarz staje,\\r\\nGodny syn Asklepiosa; niechaj nie odwleka,\\r\\nOto Menelaj wsparcia z jego ręki czeka.\\r\\nZ Trojan czy z Lików zgubną ktoś wypuścił strzałę;\\r\\nCzego my rzewnie płaczem, z tego on ma chwałę».\\r\\nNie odkłada rozkazu spełnić sługa wierny.\\r\\nCzym prędzej się przeciska przez naród pancerny,\\r\\nSzukając Machaona. Zaciągnione z Tryki\\r\\nOtaczają go wkoło mężne wojowniki.\\r\\nDo niego się odzywa woźny tym wyrazem:\\r\\n— «Przychodzę tu do ciebie z Atryda rozkazem:\\r\\nJak najprędzej cię widzieć król narodów żąda,\\r\\nMenelaj ranny wsparcia twej ręki wygląda.\\r\\nZ Trojan czy Lików zgubną ktoś wypuścił strzałę;\\r\\nCzego my rzewnie płaczem, z tego on ma chwałę».\\r\\n    Zasmucił się Machaon, słysząc wyraz taki;\\r\\nIdą oba przez gęste Achajów orszaki,\\r\\nPrzychodzą, gdzie Menelaj raz wziął z rąk zdradzieckich:\\r\\nOtoczony od pierwszych bohaterów greckich,\\r\\nStał wpośrodku ich rycerz do bogów podobny.\\r\\nZaraz wyjmuje strzałę. Kolce w pas ozdobny\\r\\nMocno wbite, gdy ciągnął, skrzywione zostały.\\r\\nZdjął z niego pas i blachę lekarz doskonały,\\r\\nOpatrzywszy zaś ranę, wyssał krew, a potem\\r\\nRozlał balsam na miejsce ostrym tknięte grotem.\\r\\nW cudnych skutkach moc tego balsamu wsławiona,\\r\\nOn go dostał od ojca, ojciec od Chejrona.\\r\\n    Gdy ci mają o rannym Atrydzie staranie,\\r\\nTymczasem się waleczni zbliżają Trojanie;\\r\\nRównie się biorą Grecy do Aresa sprawy.\\r\\nWtenczas Agamemnona widać umysł żwawy:\\r\\nNie zna trwogi, od bitwy zwlekania daleki,\\r\\nI sam na plac krwi leci, i prowadzi Greki.\\r\\nWysiadł z wozu, a konie, z których ogień pryska,\\r\\nEurymedon hamuje wpośród bojowiska,\\r\\nPowoźnik doskonały, syn Ptolemejowy.\\r\\nBlisko się trzymać wielą król zaleca słowy,\\r\\nBy gdzie spocząć miał długim zmordowany trudem.\\r\\nSam, pieszy, między greckim przechodzi się ludem;\\r\\nGdzie widzi serca chciwe kurzawy i znoju.\\r\\nTakimi jeszcze słowy zachęca do boju:\\r\\n— «Niech w was, Grecy, ten zapał szlachetny nie stygnie:\\r\\nNie za zdrajcami Kronid swą prawicę dźwignie,\\r\\nKtórzy świętą przysięgę złamali niegodnie;\\r\\nNa brzydką pójdą pastwę sępom za swe zbrodnie:\\r\\nA my, gdy padnie od nas Ilijon zburzony,\\r\\nPowieziem na okrętach ich dzieci i żony».\\r\\n    Ale na gnuśnych ostrym wyrazem powstaje\\r\\nI sprawiedliwym gniewem zapalon tak łaje:\\r\\n— «Na łup nieprzyjacielskiej wystawiony strzały,\\r\\nMotłochu podły, czemu stoisz odurzały?\\r\\nSkąd ta niemęska bojaźń? Skąd to pomieszanie?\\r\\nZa co, jak długim biegiem zmordowane łanie,\\r\\nLedwie się mdłą na ziemi wspierające nogą,\\r\\nNa plac bitwy patrzycie z zimną w sercach trwogą?\\r\\nCzekacież, aż się zbliżą trojańskie szeregi\\r\\nI szeroko zastąpią całe morza brzegi?\\r\\nNatenczas wy dopiero chcecie, nikczemnicy,\\r\\nDoświadczyć wsparcia mocnej Zeusa prawicy?»\\r\\n    Tak łaje gnuśnych, mężnej zapał wlewa młodzi…\\r\\nAż do słodkiego mówcy Nestora przychodzi.\\r\\nTen stawia swych, zachęca; z nim, bitew świadomi,\\r\\nAlastor, Hajmon, Bias, Pelagon i Chromi.\\r\\nW pierwszym rzędzie z wozami dzielnie stawia konie,\\r\\nW tyle piechotę liczną, tamtym ku obronie,\\r\\nA podejrzanych w męstwie we środku zamyka:\\r\\nTak gnuśny, choćby nie chciał, żwawo się potyka.\\r\\nLecz jezdnym przykazuje wstrzymywać rumaki\\r\\nI nie lecieć do boju, zmieszawszy orszaki:\\r\\n— «Niech żaden z was, niewczesnym zapałem zagrzany,\\r\\nNie wybiega, rzuciwszy swój szyk, na Trojany!\\r\\nZbyt ufny w sztuce jazdy, na los niesie życie;\\r\\nLecz nie cofajcie kroku, bo się osłabicie.\\r\\nKto z swego wozu rydwan przeciwny dosięże,\\r\\nNiech wtedy dzidą robi, tak wojują męże,\\r\\nTymi niegdy sposoby w wojny sztuce sławni\\r\\nBrali miasta i pole wygrywali dawni».\\r\\n    Tak w bojach doświadczony starzec ich oświeca,\\r\\nCo w sercu mężów króla żywą radość wznieca.\\r\\n— «Oby — mówi — jak dusza w tobie nie złamana,\\r\\nTak byś miał dzielne siły i krzepkie kolana!\\r\\nLecz cię starość nachyla, która wszystkich gniecie;\\r\\nBy raczej innych gniotła, a tyś był w lat kwiecie!\\r\\n— «O Atrydo! — rzekł Nestor. — Wiek mnie dziś osłabił.\\r\\nCzemum ja nie ten, kiedym Ereutala zabił?\\r\\nNie wszystkie ludziom niebo daje razem dary:\\r\\nWtedym był młody, silny, dziś słaby i stary.\\r\\nLecz będę w boju, wesprę walczących przestrogą.\\r\\nChoć jedno jest, co jeszcze starzy zrobić mogą.\\r\\nNiechaj ten dzidą w polu nieprzyjaciół zmiata,\\r\\nKogo ogniem kwitnące podżegają lata».\\r\\n    Skończył, a król z pociechą serca dalej śpieszy,\\r\\nAż nareszcie przychodzi do ateńskiej rzeszy;\\r\\nLecz nic przy Menesteju boju nie oznacza:\\r\\nBezczynny wódz, bezczynne wojsko go otacza.\\r\\nTuż Itak, wielki radą, niezmordowan trudem,\\r\\nWalecznych Kefallenów otoczony ludem;\\r\\nJeszcze do nich wojenne nie doszły okrzyki,\\r\\nGdyż dopiero się właśnie poruszały szyki\\r\\nTrojan, jeźdźców odważnych i greckich rycerzy.\\r\\nCzekali więc, aż który wprzód zastęp uderzy\\r\\nI zaczynając bitwę na Trojan poskoczy.\\r\\nAgamemnon im gnuśność wyrzuca na oczy:\\r\\n— «Krwi Peteja, którego Zeus kochał wiele,\\r\\nI ty, co zawsze chytre przemyślasz fortele,\\r\\nCzemu z dala stoicie? Nie szukacie znoju?\\r\\nCzekacie, aż was drudzy uprzedzą do boju?\\r\\nWam pierwszym należało mężnie zacząć sprawę\\r\\nI Aresową w polu poruszyć kurzawę,\\r\\nJak was pierwszych przyzywam do mojego stołu.\\r\\nBo gdy się zgromadzają wodzowie pospołu,\\r\\nDobrze wam zgotowana smakuje biesiada,\\r\\nDobrze się wino spija, dobrze mięso zjada;\\r\\nLecz gdy mężnie wystawić trzeba w polu życie,\\r\\nDziesięciu się uprzedzić wodzom dozwolicie».\\r\\n    Wskróś Odyseusza takie wymówki przebodły:\\r\\n— «Do mnież — rzekł — królu, wyrzut obracasz tak podły?\\r\\nNamże wymiatasz gnuśność do rycerskiej sprawy?\\r\\nNiech się tylko z Trojany rozpocznie bój krwawy,\\r\\nChciej patrzyć, a nie będzie tajne twemu oku,\\r\\nŻe Odyseusz nikomu nie ustąpi kroku;\\r\\nW najpierwszym rzędzie ojciec Telemacha stanie,\\r\\nA ty wstydzić się będziesz za tak płoche zdanie».\\r\\n    Poczuł Atryd, że wyraz ten z gniewu pochodzi,\\r\\nWięc z uśmiechem tak pierwsze wyrzuty łagodzi:\\r\\n— «Przemyślny Odyseuszu, cny Laerta synu,\\r\\nNie łaję cię, nie grzeję do mężnego czynu.\\r\\nWiem, że w roztropne rady twoje myśli płodne,\\r\\nWiem, że twoje uczucia z moimi są zgodne.\\r\\nNiechże słowo zbyt prędkie nie wzbudza niechęci,\\r\\nNiech je bogi na zawsze wygładzą z pamięci…\\r\\n    Jak gdy ogromną paszczą morze wiatr ozionie,\\r\\nPędzą wały ku brzegom poruszone tonie,\\r\\nNajpierwej się na głębi zbierają bałwany,\\r\\nWnet ziemię hukliwymi szturmują tarany\\r\\nI wzdąwszy się, nad góry wznoszą się skaliste,\\r\\nDaleko wybuchają słoności pieniste:\\r\\nTak skupione do boju greckie wojsko śpieszy.\\r\\nKażdy z osobna swojej wódz przoduje rzeszy,\\r\\nA najgłębsze milczenie w tylu mężów tłumie:\\r\\nSądziłbyś, że tak liczny lud mówić nie umie.\\r\\nTym szanują milczeniem przewodniki swoje;\\r\\nNaokoło blask świetne rozstrzelają zbroje…\\r\\n    Z jakim się owce w stajni odzywają bekiem,\\r\\nGdy z wymion ich naczynia napełniają mlekiem,\\r\\nA mać na głos jagnięcia swego odpowiada:\\r\\nZ takim się wrzaskiem Trojan porusza gromada.\\r\\nNiesfornymi powietrze rozlega się krzyki:\\r\\nRóżne ludy różnymi wołają języki,\\r\\nAresa lub Palladę ma za sobą strona;\\r\\nWszędzie Bojaźń i Popłoch, Niezgoda szalona,\\r\\nCo nigdy krwi niesyta, za wojnami dyszy,\\r\\nSroga siostra, srogiemu bratu towarzyszy:\\r\\nMała ona w początkach, wnet w górę się wzbije,\\r\\nNogami depce ziemię, głowę w niebie kryje;\\r\\nTa zajadłą nienawiść w serca ludu wlewa\\r\\nI przechodząc przez roty, do mordów zagrzewa.\\r\\n    A skoro się w Aresa polu wojska znidą,\\r\\nWnet się z puklerzem puklerz, dzida miesza z dzidą,\\r\\nSiła walczy na siłę, tarcza trze się z tarczą,\\r\\nZgiełk się szerzy, pociski na powietrzu warczą,\\r\\nKrzyczą zwycięzcy, smutnie jęczą zwyciężeni,\\r\\nZiemia płynie od krwawych rozmiękła strumieni.\\r\\nJak z krynic wychodzące dwa bystre potoki\\r\\nSpadają po urwiskach wyniosłej opoki,\\r\\nSzum straszny się rozlega po całej krainie,\\r\\nNim nurty w przepaścistej połączą dolinie,\\r\\nA pasterz z dala słucha, co znaczy ta flaga:\\r\\nTak gdy ci z sobą walczą, strach i krzyk się wzmaga…\\r\\n    Gdyby kto po tym krwawym przeszedł bojowisku,\\r\\nNie lękając się razów gęstego pocisku,\\r\\nPrzez Palladę od szwanku broniącą niesiony,\\r\\nObojej by zarówno męstwo wielbił strony:\\r\\nBo tak na śmierć Trojanie, jak i Greki biegli\\r\\nI pole zmieszanymi trupami zalegli.\\r\\n\\r\\n\\r\\n\\r\\nKsięga V\\r\\n\\r\\nPallada nowym ogniem Tydejdę zagrzewa,\\r\\nSwoje mu w piersi męstwo i swój zapał wlewa,\\r\\nBy wszystkich bohaterów przeszedł rycerz śmiały,\\r\\nA przez to nieśmiertelnej zyskał wieniec chwały.\\r\\nPuklerz i szyszak blaskiem otacza promiennym;\\r\\nJak się wydaje gwiazda, co w czasie jesiennym\\r\\nW oceanie skąpana światłość żywą ciska:\\r\\nTaki mu ogień z czoła i ramion połyska.\\r\\nUzbroiwszy tam pchnęła swojego rycerza,\\r\\nGdzie się najbardziej pożar wojenny rozszerza.\\r\\n    Żył w Troi Dares, człowiek cnotliwy i możny,\\r\\nOjciec dwu synów, kapłan Hefajsta pobożny,\\r\\nA w bohaterskiej sprawie oba wiele znaczą.\\r\\nWięc skoro Diomeda mężnego obaczą,\\r\\nLecą nań, od trojańskiej odbiegnąwszy rzeszy;\\r\\nCi z wozu nacierają, a on walczy pieszy.\\r\\nPierwszy uderzył Fegej, ale raz był mylny,\\r\\nBo nad ramię bez szwanku przeleciał grot silny.\\r\\nCo zaś Diomed — próżno oszczepu nie ciska,\\r\\nTrafia go w piersi, zwala wpośród bojowiska.\\r\\nBrat skoczył z wozu, jednak nie śmiał trupa bronić;\\r\\nI ten przed czarną śmiercią nie mógłby się schronić,\\r\\nLecz go Hefajst, obłokiem pokrywszy, ocalił,\\r\\nŻeby do reszty ojca smutek nie przywalił.\\r\\nZatem zwycięzca pyszne ich rumaki bierze\\r\\nI do nawy przez swoje odsyła żołnierze.\\r\\n    Obaczywszy, że jeden syn Daresa bieży,\\r\\nDrugi smutnie na piasku rozciągniony leży,\\r\\nZmieszali się Trojanie, trwoga w serca pada.\\r\\nWtenczas do boga wojny tak rzecze Pallada:\\r\\n    — «Ares, Ares okrutny! Co gubisz narody,\\r\\nPrzelewasz krew, a w gruzy świetne mienisz grody!\\r\\nCzyliż nam do tych bojów mieszać się przystoi?\\r\\nNiech pan nieba zwycięstwo da Grekom lub Troi,\\r\\nMy ustąpmy: inaczej obrazimy ojca».\\r\\n    Tak mówiła; usłuchał Ares, ludzi zbojca.\\r\\nWięc go daleko z pola bitwy uprowadza\\r\\nI na brzegach Skamandru kwiecistego sadza.\\r\\nUciekają Trojanie, strach piersi osłabił,\\r\\nA każdy z wodzów greckich rycerza ich zabił…\\r\\n    Tak męże w bohaterskiej pracowały sprawie,\\r\\nLecz w tym zajadłym boju nie rozeznać prawie,\\r\\nCzyli Diomed z greckiej, czy z trojańskiej strony,\\r\\nWszędzie się bowiem miota rycerz zapalony.\\r\\nJak wezbrana szumnymi potokami rzeka,\\r\\nWyparłszy brzegi, z łoża na pola ucieka,\\r\\nWszystkie wywraca tamy, a w biegu gwałtownym\\r\\nNiesie groblom zwalisko i mostom warownym\\r\\nI wzdęta od Zeusa nagłymi ulewy\\r\\nPorywa pracowite rolników zasiewy:\\r\\nTak Tydejd gromi Trojan, pędzi roty drżące\\r\\nJednemu nie wystarczą rycerzów tysiące.\\r\\n    Postrzegłszy, że bohater całe szyki miesza,\\r\\nŻe trwożna Trojan przed nim ustępuje rzesza,\\r\\nPrzeciw Diomedowi Pandar łuk natęża:\\r\\nStrzałą rani na siebie lecącego męża;\\r\\nPancerz nią nad ramieniem zostaje przeszyty,\\r\\nDoszła ciała, wypłynął krwi strumień obfity.\\r\\nNatychmiast Pandar głosem radosnym zawoła:\\r\\n— «Trojanie! Wróćcie nazad, stawcie mężnie czoła!\\r\\nRanny najwaleczniejszy mąż między Achiwy\\r\\nI niedługo przeżyje postrzał z tej cięciwy,\\r\\nJeżeli sam bóg łuku z Liki i mnie zwabił».\\r\\nTak triumfował Pandar, ale go nie zabił.\\r\\nCofa się za wóz Tydejd i wzywa Stenela,\\r\\nNajwierniejszego sobie w życiu przyjaciela:\\r\\n— «Chodź, kochany Stenelu, daj ratunek wczesny,\\r\\nI wyrwij mi czym prędzej z barku grot bolesny».\\r\\nTo rzekł, Stenel do niego szybkim przybiegł krokiem,\\r\\nGrot wyrwał, a krew czarnym lunęła potokiem.\\r\\nWtenczas Tydejd ślub czyni w takowej modlitwie:\\r\\n— «Wielka córko Zeusa, jeśliś kiedy w bitwie\\r\\nMnie albo ojca wsparła twą prawicą silną,\\r\\nDziś usłysz prośbę moją, dziś mi bądź przychylną!\\r\\nDaj mi tego położyć na pobojowisku\\r\\nI staw go sama pod sztych mojego pocisku,\\r\\nKtóry mnie pierwszy ranił, teraz się nadyma,\\r\\nŻe słońce wiecznie zgasło przed mymi oczyma».\\r\\n    Łatwo do jego prośby skłania się Pallada.\\r\\nWraz pierwszą nogom szybkość, rękom dzielność nada,\\r\\nI zbliżywszy się rzecze: — «Mężny Diomedzie,\\r\\nNiechaj cię pewna ufność na Trojany wiedzie,\\r\\nBom cię dziś równym ojcu zrobiła rycerzem,\\r\\nJakim był, groźnym z wozu wstrząsając puklerzem\\r\\nJuż ci więcej mgła ciemna oczu nie powleka;\\r\\nZdarłam ją, byś rozeznał boga od człowieka.\\r\\nGdyby więc który z bogów twej doświadczał dłoni,\\r\\nTy przeciw nieśmiertelnym nie bierz się do broni;\\r\\nLecz gdyby się Kiprydzie bój odwiedzić zdało,\\r\\nNa mdłą boginię możesz użyć ręki śmiało».\\r\\n    To rzekłszy, znikła Pallas; bohater pośpiesza,\\r\\nI wnet się między pierwsze wojowniki miesza:\\r\\nJeśli przedtem trojańskie roty dzielnie walił,\\r\\nTeraz się trzykroć większą śmiałością zapalił.\\r\\nJak lew, kiedy go pasterz pilnujący trzody\\r\\nRani, wpadającego do owiec zagrody,\\r\\nTym bardziej się rozjada, grzywa mu się jeży;\\r\\nNie odpiera go pasterz, lecz do chaty bieży,\\r\\nA owce przelęknione cisną się gromadą,\\r\\nPotrącają się, jedne na drugich się kładą;\\r\\nNiosąc zdobycz, wysokie lew przesadza płoty:\\r\\nTak Diomed się rzuca na trojańskie roty…\\r\\n    Widząc Ajnejasz, jako rycerz gromi roty,\\r\\nSpieszy przez krwawe pole, przez świszczące groty\\r\\nI szukając Pandara, zastępy obiega,\\r\\nAż wreszcie męża bogom równego postrzega\\r\\nI zbliżywszy się, rzecze: — «Gdzież się więc podziały\\r\\nI twój łuk, i niechybne, cny Pandarze, strzały?\\r\\nGdzie sława od nikogo tu nie zaprzeczona\\r\\nI w kraju, że nad syna nie masz Likaona?\\r\\nWznieś do Zeusa ręce, a na tego męża\\r\\nPuść ostrą z łuku strzałę, który nas zwycięża.\\r\\nKtokolwiek jest, okrutną rzeź w zastępach zrobił,\\r\\nTylu wsławionych Troi bohaterów pobił.\\r\\nMoże to i bóg jaki, gniewny o ofiary:\\r\\nGniewne bogi ciężkimi zwykły chłostać kary».\\r\\n— «Ajnejaszu! — rzekł Pandar — Ty wojska nadzieja!\\r\\nWcale ten mąż podobny do syna Tydeja:\\r\\nTak z koni, tak z przyłbicy, tak sądzę z puklerza;\\r\\nLecz może i bóg postać wziął tego rycerza.\\r\\nA jeśli jest Diomed, od bogów ma wsparcie,\\r\\nBez nich by się nie miotał w boju tak zażarcie.\\r\\nPewnie kto z nieśmiertelnych ukryty w obłoku\\r\\nZwraca strzały do jego wymierzone boku.\\r\\nJużem grot nań wypuścił, kirys na nim przeszył,\\r\\nJużem ramię mu zranił, jużem się ucieszył,\\r\\nŻe odwiedzi Hadesa, lecz nie mogłem zwalić:\\r\\nJakiś mi bóg niechętny musiał go ocalić…\\r\\nJuż grot mój Diomeda i Atrydę ruszył,\\r\\nDobył z nich krwi, lecz tylko bardziej ich rozjuszył.\\r\\nZłym ja wyrokiem zdjąłem te łuki ze ściany,\\r\\nKiedy od szlachetnego Hektora wezwany,\\r\\nPowolny jego chęci, przyszedłem pod Troję.\\r\\nLecz jeżeli ojczyznę jeszcze ujrzę moję\\r\\nI dom luby, i żonę kochaną uprzejmie,\\r\\nNiechaj mi nieprzyjaciel głowę z karku zdejmie,\\r\\nJeśli ich nie dam ogniom, potrzaskanych w sztuki,\\r\\nBo widzę, że mi próżnym ciężarem te łuki».\\r\\n— «Przestań! — Ajnejasz rzecze — tak podle je cenić!\\r\\nInaczej się los wojny nie może odmienić,\\r\\nAż my się z tym zajadłym spotkamy rycerzem.\\r\\nSiadaj na wóz, obadwa na niego uderzym.\\r\\nDoświadczysz koni Trosa, jak zręcznie koleją\\r\\nI nacierać, i bystro uciekać umieją;\\r\\nTe nas ocalą, jeśli mimo nasze męstwo\\r\\nZeus Diomedesowi zechce dać zwycięstwo.\\r\\nJa się bić będę, w twojej bicz i lejce dłoni,\\r\\nLub ty walcz, a ja wezmę kierowanie koni».\\r\\n    Na to Ajnejaszowi Pandar odpowiada:\\r\\n— «Niechaj raczej wędzidłem twoja ręka włada:\\r\\nPod znaną ręką więcej będzie wóz bezpieczny.\\r\\nJeżeliby nas przemógł Diomed waleczny,\\r\\nZbiegłszy się i nie czując swego pana głosu,\\r\\nNie mogłyby nas wyrwać od zgubnego ciosu;\\r\\nNieprzyjaciel zaś, nieład obaczywszy taki,\\r\\nI nas by samych zabił, i zabrał rumaki.\\r\\nPod twoją zatem ręką niech do boju idą,\\r\\nJa Tydejdy natarcie silną przyjmę dzidą».\\r\\n    Tak wszystkie rzeczy bacznym ogarnąwszy względem,\\r\\nSiadają, bystrym lecą na Tydejdę pędem.\\r\\nNie uszli oni wzroku mężnego Stenela,\\r\\nKtóry zaraz w te słowa rzekł do przyjaciela:\\r\\n— «Najmilszy z młodu sercu memu, Diomedzie,\\r\\nDwóch mężów zapalonych przeciw tobie jedzie,\\r\\nZręczni oba i silni: jeden starzec sprawny,\\r\\nPandar, syn likijskiego Likaona sławny;\\r\\nDrugi mężny Ajnejasz, co z ojca pochodzi\\r\\nWielkiego Anchizesa, a Kiprys go rodzi.\\r\\nCofnijmy się, niech ślepy zapęd cię nie miota,\\r\\nŻebyś wreszcie drogiego nie stracił żywota».\\r\\n    A Tydejd gniewny: — «Nie chciej mego serca kusić,\\r\\nBo nikt mnie do ucieczki nie zdoła przymusić.\\r\\nNienawykły drżeć albo cofać się nikczemnie,\\r\\nJeszcze nienaruszone siły czuję we mnie.\\r\\nNa wóz wsiadać nie myślę, tak zajdę im drogę,\\r\\nNie pozwala mi Pallas w piersi przyjąć trwogę;\\r\\nPewnie ich konie obu nie wrócą ojczyźnie,\\r\\nJeżeli się z tej bitwy choć jeden wyśliźnie.\\r\\nTy pamiętaj, Stenelu, dopełnić mej woli!\\r\\nGdy mi obu ich Pallas obalić pozwoli,\\r\\nMoje przywiąż do wozu, a natychmiast konie\\r\\nAjnejasza uprowadź ku Achajów stronie.\\r\\nZ tych idą, które Kronid dał za Ganimeda:\\r\\nPo słońcem żadnym koniom nikt pierwszeństwa nie da…\\r\\n    Ci mówią, tu rumaki wartkim grzmią kopytem,\\r\\nLecą nieprzyjaciele; wraz silnym dzirytem\\r\\nZbrojny tak mówi Pandar: — «Tydejdzie zuchwały,\\r\\nJeszcze ziemi od mojej nie zaległeś strzały?\\r\\nNiedawno próżno łuku na ciebie używszy,\\r\\nWłóczni doświadczę, jeśli nie będę szczęśliwszym».\\r\\n    To rzekł i długi oszczep natychmiast wymierza:\\r\\nZręcznie rzucony pocisk trafił wśród puklerza,\\r\\nPrzebił go, lecz kirysa przewiercić nie zdołał.\\r\\nZaraz Pandar wyrazy chełpliwymi wołał:\\r\\n— «Zginąłeś, aż do wnętrza grot cię sięgnął krwawy,\\r\\nTy umrzesz, a ja wiecznej dostąpiłem sławy».\\r\\n— «Mylisz się — niezmieszany Diomed odpowie\\r\\nNie są przyjaźni twojej prawicy bogowie;\\r\\nLecz ta sroga zajadłość nie wprzód was odbiegnie,\\r\\nPóki choć jeden trupem na placu nie legnie\\r\\nI krwią strasznego wojny boga nie nasyci».\\r\\n    To skoro wyrzekł, zaraz silny oszczep chwyci\\r\\nI rzuca na Pandara. Ten celu nie zboczy:\\r\\nRęka samej Pallady niesie go pod oczy,\\r\\nUtrafia w nos, tnie język i zęby wybija,\\r\\nTam wychodzi, gdzie z brodą złączona jest szyja.\\r\\nPadł, a oręż i świetna zbroja na nim szczękły;\\r\\nTym jękiem się ogniste rumaki przelękły\\r\\nI skacząc, w tył się nagłym usunęły zwrotem,\\r\\nA on z lubym na zawsze rozstał się żywotem.\\r\\n    By Grecy nie porwali trupa do obozu,\\r\\nZ długą dzidą Ajnejasz wyskakuje z wozu,\\r\\nJak lew, w moc zaufany, staje nad rycerzem.\\r\\nObchodzi go i wielkim zasłania puklerzem;\\r\\nA ktokolwiek się zbliża dla wzięcia zdobyczy,\\r\\nTemu zagraża śmiercią i straszliwie krzyczy.\\r\\nJednak mężny Diomed placu nie odbieżał,\\r\\nChwycił ogromny kamień, co na ziemi leżał\\r\\n(Który dzisiaj dwóch ludzi, choć z największą mocą,\\r\\nNiżeli z miejsca ruszą, dobrze się zapocą,\\r\\nLecz Diomed podźwignął z małym bardzo trudem),\\r\\nUderzył w miejsce między biodrami i udem.\\r\\nŁamie kość, rwie głaz żyły i skórę rozdziera:\\r\\nOn pada na kolana, ręką się podpiera,\\r\\nA cień mu czarny zaraz się w oczach rozwinął.\\r\\nJuż by był Ajnejasza zły wyrok nie minął,\\r\\nJuż by się jego dusza była nie wybiegła,\\r\\nGdyby w niebezpieczeństwie syna nie postrzegła\\r\\nKiprys, co go powiła ojcu, gdy pasł woły.\\r\\nTa go pieszczoną dłonią uchwyciwszy wpoły\\r\\nI śnieżnymi dokoła okrywszy zasłony,\\r\\nAby od kogo z Greków nie został raniony\\r\\nI duszy nie wyzionął, unosiła z pola.\\r\\n    Stenelowi pamiętna Diomeda wola;\\r\\nWięc daleko od wrzawy Aresa, na stronie,\\r\\nSwoje lejcem do wozu przywiązuje konie,\\r\\nA Ajnejasza z grzywą przepyszną rumaki\\r\\nCzym prędzej między greckie prowadzi orszaki.\\r\\nMiłego Deipila tą pracą obciążył,\\r\\nAżeby z nimi z pola do okrętów dążył;\\r\\nW nim sobie mężny Stenel najwięcej podoba,\\r\\nW jednym są wieku, jedne mają myśli oba.\\r\\nTo zrobiwszy, lejc bierze, na wóz pyszny wsiada\\r\\nI wkrótce przyjaciela swojego dopada.\\r\\n    Tydeid spiżem lśniącą uzbrojony dzidą,\\r\\nWidząc, że mdła bogini, ścigał za Kiprydą…\\r\\nWreszcie ją długim goniąc śmiały rycerz biegiem,\\r\\nDopędził między Trojan walecznych szeregiem.\\r\\nNatychmiast oszczep rzucił i dosięgnął ręki,\\r\\nPrzebił boską zasłonę, którą tkały Wdzięki,\\r\\nI zdarł jej trochę skóry żeleźcem pociska:\\r\\nZaraz z niej krew, a raczej sok czysty wytryska.\\r\\nInny jest pokarm ludzi, inny władców nieba,\\r\\nNie znają oni wina, sił nie ciągną z chleba,\\r\\nWięc krwi nie mając, żywot nieśmiertelny wiodą.\\r\\nRaniona Kiprys, z bogiń najpierwsza urodą,\\r\\nKrzyczy i rzuca syna. Apollo go bierze,\\r\\nI by mu życia greccy nie wzięli rycerze,\\r\\nNieprzejrzanym dokoła cieniem go oblecze.\\r\\nDo Kiprydy zaś Tydejd groźnym tonem rzecze:\\r\\n— «Idź stąd, córo Zeusa, nie tu twe zalety:\\r\\nAlboż nie dość, że słabe uwodzisz kobiety?\\r\\nJeśli ci jeszcze wojny pożądać się zdarzy,\\r\\nSama jej wzmianka róże z twojej spędzi twarzy».\\r\\n    Tak mówił, ona wolną stopą rzuca pole,\\r\\nPomieszana i ostre z rany cierpiąc bole…\\r\\nA tymczasem Diomed Ajnejasza ściga,\\r\\nWie, że go w swoim ręku sam Apollo dźwiga,\\r\\nLecz się nawet i boga wielkiego nie boi,\\r\\nPragnie zabić rycerza i odrzeć ze zbroi.\\r\\nPo trzykroć nań zabójczym dzirytem naciera;\\r\\nPo trzykroć go Feb silną swą tarczą odpiera,\\r\\nLecz gdy jak bóg, czwarty raz groził zgubnym ciosem,\\r\\nApollo tak do niego rzekł straszliwym głosem:\\r\\n— «Umiarkuj się, Tydejdo, w szalonym zapędzie\\r\\nI nie chciej się z bogami w jednym stawiać rzędzie!\\r\\nInny ród bogów, górne dzierżących siedlisko,\\r\\nInny ludzi, po ziemi wlekących się nisko».\\r\\n    Uchodzi ani dalej ścigać się ośmiela,\\r\\nChroniąc się gniewu boga, który śmiercią strzela.\\r\\nApollo do Pergamu zaniósł Ajnejasza,\\r\\nDo świątyni, gdzie Troja moc jego ogłasza:\\r\\nTam Leto i Artemis mają o nim pieczą\\r\\nI w przysionku wspaniałym bohatera leczą.\\r\\nŁudząc Greki, gdzie ranny Ajnejasz się podział,\\r\\nFeb marę w jego postać i zbroję przyodział.\\r\\nPrzy niej równie trojańscy, jak greccy rycerze\\r\\nDługimi dzirytami ogromne puklerze\\r\\nI lekkie tłuką tarcze: trwała walka sroga,\\r\\nGdy bóg srebrnego łuku rzekł do wojny boga:\\r\\n— «Ares, Ares, okrutny! Co gubisz narody,\\r\\nPrzelewasz krew i w gruzy mienisz pyszne grody!\\r\\nNie pójdzieszże usunąć z boju tego męża,\\r\\nCo by się na Zeusa porwał do oręża?\\r\\nNaprzód Kiprydę zranił zuchwalec, a potem\\r\\nMnie, równając się z bogi, krwawym ścigał grotem».\\r\\n    To rzekłszy, na wyniosłym Pergamie usiada.\\r\\nAres, którego sercem zapalczywość włada,\\r\\nNie mógł dłużej spokojnie na miejscu pozostać;\\r\\nWziąwszy więc Akamasa, wodza Traków, postać,\\r\\nZapala bohatery trojańskiej krainy,\\r\\nI szlachetne Pryjama tak zachęca syny:\\r\\n    — «Wielkiego króla plemię, możnego w dostatki,\\r\\nPókiż z rot waszych Grecy czynić będą jatki?\\r\\nCzekacie-li, aż przyprą bój pod same bramy?\\r\\nMąż, co go jak Hektora czcimy i kochamy,\\r\\nAjnejasz, syn Anchiza, rozciągnion na piasku:\\r\\nWyrwijmy towarzysza spośród krwi i wrzasku!\\r\\n    Tak to Ares im wszystkim śmiałości dodaje…\\r\\nWięc Hektor z wozu skacze, oszczepy wykręca,\\r\\nLicznie obiega szyki, do boju zachęca.\\r\\nIdą mężni Trojanie; Grecy roty zwarli,\\r\\nI murem nieprzełomnym nieprzyjaciół sparli.\\r\\nJak gdy wieją rolnicy, czyste ziarnka ciska\\r\\nDemeter, a plewami bielą się klepiska:\\r\\nTak lud achajski cały kurzem był okryty,\\r\\nKtóry konie twardymi wzruszały kopyty.\\r\\nWracają wozy, jeźdźcy nową walczą mocą,\\r\\nA Ares okrył pole nieprzejrzaną nocą…\\r\\nFeb Ajnejasza w swoim krytego kościele,\\r\\nTchnąwszy mu ogień w piersi, postawia na czele;\\r\\nNiezmiernie towarzysze jego się cieszyły,\\r\\nŻe im wrócił wódz pełen zdrowia, męstwa, siły,\\r\\nAle nikt go nie pyta: bitwa nie pozwala,\\r\\nKtórą Feb, Ares, krwawa niezgoda zapala.\\r\\n    Achajom niezwalczeni dowodzą mężowie,\\r\\nOdyseusz i Diomed, i dwaj Ajasowie;\\r\\nNic ich siły trojańskie, nic nie trwożą krzyki,\\r\\nStoją na ich wstrzymanie mężne Greków szyki.\\r\\nJak się wydają chmury wśród cichych błękitów,\\r\\nZawieszone przez Zeusa u urwistych szczytów,\\r\\nKiedy Boreasz z wiatry innymi uśpiony,\\r\\nBo mgły najgrubsze w różne wnet rozpędzi strony:\\r\\nTak stale Trojan greckie oczekują roty.\\r\\nAgamemnon obiega, dodaje ochoty:\\r\\n— «Walczcie śmiało, mężami chciejcie się pokazać,\\r\\nA nade wszystko hańbą lękajcie się zmazać!\\r\\nLudzi, cześć kochających, więcej się ochroni —\\r\\nDla tchórza i czci nie masz, i śmierć go dogoni»…\\r\\n    Postrzegł ich wśród zastępów Hektor zapalony,\\r\\nLeci, pole głośnymi napełniając krzyki,\\r\\nZa nim tłumem trojańskie śpieszą wojowniki.\\r\\nWnet Ares na ich czele i Enijo stanie:\\r\\nTa zgiełk szerzy i smutne bojów zamieszanie;\\r\\nAres dzidą wstrząsając, by się we krwi skąpał,\\r\\nJuż przed, już za Hektorem wielkim krokiem stąpał.\\r\\n    Ujrzawszy go, Diomed uczuł w sercu drżenie.\\r\\nJak człek wędrowny, długie obiegłszy przestrzenie,\\r\\nNad niezgłębionej rzeki wstrzymuje się brzegiem,\\r\\nKtóra nurty do morza bystrym pędzi biegiem\\r\\nI w tył uchodzi, groźnym przerażony szumem:\\r\\nTak się cofnął Diomed i rzekł między tłumem:\\r\\n— «Widzicie, jaki Hektor, mężni przyjaciele,\\r\\nJak śmiało dzidą robi, jak zastępy ściele:\\r\\nNieustannie go boska zasłania opieka;\\r\\nTeraz Ares jest przy nim w postaci człowieka.\\r\\nCofnijcie się, do Trojan obróciwszy czoła,\\r\\nNic przeciw bogom wasza prawica nie zdoła!»…\\r\\nGdy został bój straszliwy przez Aresa wszczęty,\\r\\nNi z podłą Grecy trwogą biegną na okręty,\\r\\nNi nadchodzą, lecz kroku cofają niewiele,\\r\\nSłysząc, że Ares Troi przywodził na czele…\\r\\n    Widziała z nieba Hera Achajów tysiące,\\r\\nPod Hektora, Aresa żelazem ginące,\\r\\nI zaraz do Pallady tymi rzecze słowy:\\r\\n— «Można córo, z Zeusa urodzona głowy!\\r\\nJakże więc obietnica nasza się ostoi,\\r\\nŻe Menelaj powróci po zburzeniu Troi,\\r\\nJeżeli dłużej Ares tyle broić będzie?\\r\\nŚpieszmy prędzej w szalonym wstrzymać go zapędzie».\\r\\n    Słucha Pallas, co niebios królowa jej radzi:\\r\\nZaraz Hera pod złoty szor konie prowadzi,\\r\\nŚliczna zaś Hebe koło do wozu wynosi,\\r\\nWartkim biegiem krążące na żelaznej osi.\\r\\nOśm szprych niezłomnych sztuczna dała im robota,\\r\\nSpiżowa wzmacnia blacha obwody ze złota;\\r\\nZ czystego srebra piasty, a świetne rzemienie\\r\\nUtrzymują na sobie wspaniałe siedzenie;\\r\\nDo przywiązania lejców było dwie obwódek,\\r\\nNareszcie dyszel srebrny wybiegał na przodek,\\r\\nDo niego piękna Hebe złote jarzmo wiąże,\\r\\nA gdy równie bogate cugle mocno sprząże,\\r\\nChciwa czym prędzej zbrojne odwiedzić orszaki,\\r\\nSama Hera pod jarzmo prowadzi rumaki.\\r\\n    Idzie do ojcowskiego mieszkania Pallada,\\r\\nTam przy nogach fałdzista z niej okrywka spada,\\r\\nDzieło cudowne, wyszłe z jej przemyślnej ręki.\\r\\nSama śpiesząc na walkę, płodną w płacz i jęki,\\r\\nGromów boga kirysem piersi swoje kryje:\\r\\nMnóstwo wężów na groźnej egidzie się wije,\\r\\nStrach ją wkoło otacza i co na krew dyszy,\\r\\nZwada, Przemoc i Napaść tam jej towarzyszy;\\r\\nNa środku znak gniewnego Zeusa skrwawiony:\\r\\nOkrutnego potworu, srogiej łeb Gorgony.\\r\\nCzterokitny na głowę mocny szyszak bierze,\\r\\nKtórego nie przełamią ze stu miast rycerze.\\r\\nSiada na wóz bogini tak groźnie okryta:\\r\\nDługą, ciężką, ogromną dzidę w rękę chwyta;\\r\\nTą, kiedy gniew lub zemsta serce jej zapala,\\r\\nNajwiększych bohaterów zastępy obala.\\r\\n    Hera biczem ostrzegła bystre konie swoje;\\r\\nSame się skrzypiąc niebios otwarły podwoje,\\r\\nKtórych Hory pilnują czuwającym okiem:\\r\\nTe niebo i otworzą, i zamkną obłokiem.\\r\\nTedy boginie bystre poganiają konie;\\r\\nZnajdują siedzącego Zeusa na stronie,\\r\\nNa wyniosłym Olimpie. Tam niebios królowa\\r\\nWstrzymuje wóz i rzecze do męża w te słowa;\\r\\n— «Czy to cię nie obraża, wielki bogów ojcze,\\r\\nGdy na Aresa czyny poglądasz zabójcze?\\r\\nIle ludzi ten srogi zgubił poniewierca!\\r\\nMnie przejmują boleści aż do gruntu serca,\\r\\nA Kiprys i Apollo już się naigrawa,\\r\\nPobudziwszy szaleńca, który nie zna prawa.\\r\\nOjcze, alboż tym gniewu twego nie obruszę,\\r\\nGdy go zraniwszy, z boju ustąpić przymuszę?\\r\\n— «Wzbudź na niego Palladę — Zeus odpowiada.\\r\\n— «Nieraz mu ból zadała i teraz go zada».\\r\\n    Radosna Hera, wyraz usłyszawszy taki,\\r\\nZaraz biczem ogniste zacina rumaki.\\r\\nTe lecą i szybkimi suwając kopyty,\\r\\nSzlak wśród ziemi i nieba mierzą gwiazdolity.\\r\\nA jak niezmierną przestrzeń ogarnie mąż, który\\r\\nW ocean się wpatruje z wyniesionej góry,\\r\\nKiedy bystrym pociągnie po powietrzu wzrokiem:\\r\\nTyle boskie ulecą konie jednym skokiem.\\r\\nGdy je przyniósł na pola trojańskie bieg rączy,\\r\\nTam, gdzie Symois wody ze Skamandrem łączy,\\r\\nHera konie wyprzęga, zamyka w obłoku,\\r\\nSymois im słodkiego dostarcza obroku.\\r\\n    Niosąc Grekom na wsparcie życzliwe prawice,\\r\\nCichym krokiem jak trwożne idą gołębice;\\r\\nLecz gdy się tam zbliżyły, gdzie rycerzy wiele\\r\\nByło przy Diomedzie stojącym na czele,\\r\\nBo jak lwy ścierwo żrące albo silne dziki\\r\\nOtaczają wielkiego męża wojowniki:\\r\\nHera w kształcie Stentora męstwo w Grekach budzi,\\r\\nCo miedzianym grzmiał głosem jak pięćdziesiąt ludzi:\\r\\n— «O hańbo! Grecy, tylko macie postać męską!\\r\\nPóki Achilles gromił prawicą zwycięską,\\r\\nNie śmiały Trojańczyki z bram wyruszyć nogą,\\r\\nTak wielką oręż jego nabawiał ich trwogą;\\r\\nTeraz się ocierają o nawy zuchwali».\\r\\nTymi słowy wojenny w piersiach ogień pali.\\r\\n    Pallas zaś do mężnego Tydejda przychodzi.\\r\\nStojąc przy wozie, rycerz ranę swoją chłodzi,\\r\\nKtórą mu Pandar zadał. Pod twardym rzemieniem\\r\\nOgromnego puklerza pot ciecze strumieniem;\\r\\nStracił moc w ręce, długą pracą zmordowany,\\r\\nUniósłszy puklerz, czarną krew ocierał z rany.\\r\\nDotknąwszy jarzma Pallas w tym rzecze sposobie:\\r\\n— «Możnaż wierzyć, że płynie krew Tydejda w tobie?\\r\\nOjciec miał umysł wielki, chociaż w ciele małem.\\r\\nZ jednakim na plac boju wychodził zapałem;\\r\\nA gdym go chciała czasem w zapędzie utrzymać,\\r\\nNie przestawał się rycerz w mężnym sercu zżymać.\\r\\nPrzybył do Teb za posła wspólnej Greków rady,\\r\\nJam kazała spokojnie używać biesiady;\\r\\nLecz nie dało się jego uhamować męstwo:\\r\\nWyzwał wszystkich Kadmejów i odniósł zwycięstwo.\\r\\nTakie wsparcie ode mnie w każdej miał potrzebie.\\r\\nRównie ci towarzyszę, równie grzeję ciebie,\\r\\nAbyś z trojańskim śmiało potykał się ludem;\\r\\nLecz albo długim jesteś wysilony trudem,\\r\\nAlbo ci strach nikczemny w piersiach serce ścina:\\r\\nJakże od siebie Tydejd różnego ma syna!\\r\\n    A Diomed: — «Bogini! Ciebie ja poznaję,\\r\\nPrzeto ci wszystko powiem i nic nie zataję.\\r\\nAni mnie strach osłabia, ani gnuśność ima,\\r\\nLecz mnie z twoich ust własnych wyszły rozkaz trzyma:\\r\\nZakazując podnosić przeciw bogom dłoni,\\r\\nWtedyś mi tylko użyć pozwoliła broni,\\r\\nGdyby Kiprys odwiedzić śmiała krwawe boje.\\r\\nI sam się cofam, pomny na rozkazy twoje,\\r\\nI to każę achajskiej zgromadzić się młodzi:\\r\\nBo widzę, że Trojanom Ares tam przywodzi».\\r\\n    A na to modrooka Pallada tak rzecze:\\r\\n— «Tydejdo, sercu memu najmilszy człowiecze!\\r\\nAni się bój Aresa, choć bije zażarcie,\\r\\nAni innego boga; masz ode mnie wsparcie.\\r\\nJuż przeciw Aresowi dzielne zwróć rumaki\\r\\nI boga, co się miota jak szaleniec jaki,\\r\\nA w niczym statku nie zna, twoją rań prawicą.\\r\\nUwiązał się on Herze i mnie obietnicą,\\r\\nŻe będzie wspierać Greki; dzisiaj, wiarołomca,\\r\\nTrojanom jest pomocnik, a Greków pogromca».\\r\\n    To rzekłszy, ściąga z wozu Kapaneja plemię:\\r\\nMężny Stenel natychmiast wyskoczył na ziemię;\\r\\nZaraz na wóz bogini siada nieprzelękła\\r\\nPrzy wielkim Diomedzie: oś straszliwie jękła\\r\\nPod Pallady i męża dzielnego ciężarem;\\r\\nBierze lejce do ręki, a gniewu pożarem\\r\\nTchnąca ku Aresowi, rumaki zacina.\\r\\nTen dopiero co zwalił Ochezjosa syna,\\r\\nEtola Peryfanta, olbrzymiej postawy;\\r\\nZ zabitego rycerza zdarł Ares łup krwawy.\\r\\nPędzi ku niemu Pallas, a na głowę wdziała\\r\\nNiewidkę Aidową, bo się ukryć chciała.\\r\\n    Postrzegł Ares idących przeciw sobie śmiało,\\r\\nPorzuca zabitego Peryfanta ciało,\\r\\nA sam na nich pośpiesza. Gdy już byli z bliska,\\r\\nPierwszy on oszczep silny silną ręką ciska,\\r\\nPewny, że jego grotem Diomed polegnie.\\r\\nPonad jarzmem i lejcem środkiem pocisk biegnie,\\r\\nLecz go chwyta siedząca na wozie bogini,\\r\\nNa bok zwraca i próżny boga zamach czyni.\\r\\nZnowu z kolei pocisk Diomed wymierzył:\\r\\nOd Pallady niesiony, tam oszczep uderzył,\\r\\nGdzie nad stanem rycerski pas się rozpościera;\\r\\nTam trafia grot i boską ostrzem skórę zdziera.\\r\\nWyciągnęła go Pallas; z poniesionej rany\\r\\nTak doniośle zaryczał bóg Ares miedziany,\\r\\nJako dziewięć lub dziesięć tysięcy by razem\\r\\nKrzyknęło ludzi, krwawym walczących żelazem.\\r\\nRównie Greków, jak Trojan zimny strach przeniknął:\\r\\nTak straszliwie niesyty boju Ares ryknął.\\r\\nA jak oczom obłoki wydają się mgliste,\\r\\nPrzypędzone z południa przez wiatry ogniste:\\r\\nTak się Diomedowi zda Ares ponury,\\r\\nGdy wstępował do nieba uniesiony chmury…\\r\\n    Odegnawszy Aresa od mężów pogromu,\\r\\nHera i Pallas wraca do Zeusa domu.\\r\\n\\r\\n\\r\\n\\r\\nKsięga VI\\r\\n\\r\\nGdy z pola do Olimpu bogowie wrócili,\\r\\nWątpliwy na przemianę los wojny się chyli\\r\\nI między Symoentu a Ksantu koryty\\r\\nZ obydwu stron spiżowe latają dziryty.\\r\\nMur Greków, Telamona syn, postrachy sieje,\\r\\nŁamie zastęp trojański, odżywia nadzieje.\\r\\nEusora syn, Akamas, rycerz między Traki\\r\\nI najdzielniejszy bronią, i jak olbrzym jaki\\r\\nWzrostem ciała ogromny, legł z jego prawicy.\\r\\nSilną włócznią uderzył w czub twardej przyłbicy;\\r\\nTa przeszła aż do czoła, zgruchotała kości:\\r\\nZwalił się, oczy wieczne zamknęły ciemności…\\r\\n    A Menelaj żywego dostaje Adrasta.\\r\\nGdy biegły przestraszone rumaki do miasta,\\r\\nO pniak się zawadziły; tak przy smutnej tamie\\r\\nWóz się na końcu dyszla Adrastowi łamie:\\r\\nKonie lecą z innymi wozami przez pole,\\r\\nA on twarzą na ziemię stoczył się przy kole.\\r\\nLeży w piasku, wtem widzi, że w rękach Atryda\\r\\nDo piersi jego długa wymierzona dzida.\\r\\nWięc żebrząc zmiłowania chwyta go za nogi:\\r\\n— «Weź mnie żywym, Atrydo, cofnij wyrok srogi,\\r\\nBo hojnej za to możesz pewnym być zapłaty.\\r\\nMnóstwo ma rzeczy drogich mój ojciec bogaty,\\r\\nMa złoto, miedź i różne w żelazie narzędzie;\\r\\nNiczego on dla syna żałować nie będzie,\\r\\nNieskończonymi ciebie darami nagrodzi,\\r\\nGdy usłyszy, że żyję u achajskich łodzi».\\r\\n    Tak żebrał, a król jego łzą i prośbą tknięty,\\r\\nJuż rozkazywał słudze wziąć go na okręty\\r\\nWtem przybiegł Agamemnon i z zapałem rzecze:\\r\\n— «O słaby wojowniku! O miękki człowiecze!\\r\\nTyż nikczemnej litości możesz teraz użyć!\\r\\nMusieli ci się dobrze Trojanie zasłużyć.\\r\\nNiechaj zdrajcy trupami naszą legną dzidą,\\r\\nNiech dzieci z łona matek na łup śmierci idą,\\r\\nNiech z hańbą, bez pogrzebu, wyginą Trojanie,\\r\\nI niechaj po nich nawet śladu nie zostanie!»\\r\\n    Rzekł i odmienił brata: już gniewem oddycha,\\r\\nWięc próżno żebrzącego Adrasta odpycha,\\r\\nAgamemnon zaś w piersiach dzidę mu utopił.\\r\\nKonający padł na wznak i krwią ziemię skropił,\\r\\nKról wyrwał pocisk, trupa nastąpiwszy nogą.\\r\\nWtedy się z taką Nestor odzywa przestrogą:\\r\\n— «Rycerze! Boga wojny uczniowie, Danaje!\\r\\nNiechaj mi się z was żaden w tyle nie zostaje,\\r\\nBy przyszedł do naw mnogim obciążony łupem.\\r\\nUsiłujmy słać teraz nieprzyjaciół trupem;\\r\\nPotem, gdy już Trojanie przestaną nacierać,\\r\\nBędziecie, podług woli, zdobycze odzierać».\\r\\n    Tymi słowy zapala umysł boju chciwy.\\r\\nByliby przed mężnymi uciekli Achiwy\\r\\nI aż w mieście szukali schronienia Trojanie,\\r\\nKiedy przy Ajnejaszu i Hektorze stanie\\r\\nHelen, z wieszczów najlepszy, i tak się odzywa:\\r\\n— «Ajnejaszu! Hektorze! Na was dwu spoczywa\\r\\nLików i Trojan ufność, w was nadzieję kładą,\\r\\nWy pierwsi do wszystkiego i męstwem, i radą,\\r\\nBiegajcie, zatrzymujcie lud trwożny przed bramy,\\r\\nBo się na nieprzyjaciół szyderstwo wydamy,\\r\\nJeśli wbiegłszy do miasta, na ręku żon padną.\\r\\nGdy wojsku oszczędzicie hańbę tak szkaradną\\r\\nI męstwo zagrzejecie, my tu będziem stali;\\r\\nChoćby z największą siłą Grecy nacierali.\\r\\nNie ustąpimy kroku; tak każe potrzeba.\\r\\nTymczasem ty, Hektorze, kochany od nieba,\\r\\nIdź do miasta, mów matce: niech matrony zwoła,\\r\\nZ nimi niech do Pallady uda się kościoła\\r\\nI szatę, która wszystkich zbiorów jest ozdobą,\\r\\nNajpiękniejszą, największą, niechaj weźmie z sobą\\r\\nI złoży na kolanach błękitnej bogini.\\r\\nNiech także zabić dla niej ślub święty uczyni\\r\\nDwanaście rocznych cielic i jarzmem nie tkniętych,\\r\\nJeśli się zlitowawszy murów Troi świętych\\r\\nI małżonek trojańskich, i maleńkich dzieci,\\r\\nTydejdę, który wszędzie strach i pogrom nieci\\r\\nI całymi zastępy męże nasze wali,\\r\\nOd murów ilijońskich łaskawie oddali».\\r\\n    Rzekł; Hektor jego rady wykonać nie zwłoczył:\\r\\nZatem z wozu świetnego w pysznej zbroi skoczył,\\r\\nDwoma kręcąc oszczepy obiega swych roty,\\r\\nUmarza strach, dodaje bojowej ochoty.\\r\\nWrócili się Trojanie i mężnie się starli.\\r\\nAchaje, choć się w boju okrutnie zażarli,\\r\\nCofnęli nazad kroku, sądząc, że nie z siebie,\\r\\nLecz że z bogów kto, w jasnym panujących niebie,\\r\\nDał im pomoc: tak śmiało postawili czoła.\\r\\nHektor upominając wielkim głosem woła:\\r\\n— «Zaklinam, was Trojanie, w sztuce wojny biegłych,\\r\\nWas, przyjaciół wezwanych od krain odległych!\\r\\nWalczcie i nie dajcie się Achajom przemagać.\\r\\nGdy ja do miasta pójdę, bogi każę błagać\\r\\nStarcom i żonom naszym, modlitwą i ślubem».\\r\\n    Rzekł i odszedł, na głowie strasznym grożąc czubem;\\r\\nSkóra czarna, około puklerza krążąca,\\r\\nIdącemu i głowę, i nogi potrąca.\\r\\n    Wtedy Glauk i Diomed, oba śmiałej myśli,\\r\\nChciwi spotkać się z sobą, na plac boju wyśli:\\r\\nW tym Hippoloch, w tym Tydejd godnego ma syna.\\r\\nPierwszy do Glauka Tydej tak mówić zaczyna:\\r\\n— «Ktoś ty z rycerzy, ślepym uniesion zapałem?\\r\\nJeszcze cię dotąd w polu chwały nie widziałem;\\r\\nTeraz w dzielności wszystkich przewyższa twa ręka,\\r\\nGdy się razu silnego tej dzidy nie lęka.\\r\\nAle kto pod mój pocisk śmiałym zaszedł krokiem,\\r\\nTego rodzice smutnym wydali wyrokiem.\\r\\nJeśli bóg, z nieśmiertelnych przychodzisz siedliska,\\r\\nWiedz, że moja dłoń grotów na bogi nie ciska…\\r\\nLecz jeśli, jak śmiertelny, trawisz owoc ziemny,\\r\\nZbliż się, a wnet obaczysz Hadesa kraj ciemny».\\r\\n    Na to Glauk do wielkiego tak mówi Tydyda:\\r\\n— «Skąd się o ród mój pytasz? Na co się to przyda?\\r\\nJako się liście rodzi, tak i ludzkie plemię;\\r\\nJako wiatr liście wstrząsa, okrywa nim ziemię,\\r\\nA inne, w czasie wiosny, drzewo się przybiera:\\r\\nJedno plemię się rodzi, a drugie wymiera.\\r\\nAle jeśli chcesz poznać ród mój od początku,\\r\\nKtóry wielu znajomy, powiem ci w porządku:\\r\\n    Jest na granicach Argos miasto, Efir zwane;\\r\\nCo było Syzyfowi mądremu poddane,\\r\\nZ Ajolosa plemienia: z niego Glauk się rodzi,\\r\\nA z Glauka Bellerofon wsławiony pochodzi.\\r\\nDało mu niebo zacną duszę w pięknym ciele,\\r\\nAle mu Projt niechętny złego myślał wiele:\\r\\nWygnał z miasta młodzieńca król niesprawiedliwy,\\r\\nZ rąk Zeusa trzymając berło nad Argiwy,\\r\\nBo ku niemu Anteja, śliczna Projta żona,\\r\\nSkrytym gorzała ogniem. Widząc, zawiedziona,\\r\\nŻe złą chucią dobrego serca nie rozżarzy,\\r\\nUdała się przez zemstę do chytrej potwarzy.\\r\\n— «Jedno — mówi — o Projcie, z dwojga dziś wybieraj:\\r\\nZabij Bellerofona, albo sam umieraj,\\r\\nGdyż on chciał niegodziwie twoje skazić łoże».\\r\\nNa to król gniewu w sobie powściągnąć nie może,\\r\\nJednak, przez wzgląd na bogi, sam rąk nie zakrwawił.\\r\\nDo Likiji go zatem z listami wyprawił,\\r\\nW których śmierć dla zacnego młodzieńca wyryta;\\r\\nMniemał, że go świekr zgubi, skoro je przeczyta.\\r\\nWyjechał za boskimi bohater powody\\r\\nI tam stanął, gdzie wartkie toczy Ksantus wody.\\r\\nPrzyjął go król, przez dziewięć dni zastawiał stoły,\\r\\nDawał biesiady, bogów czcił dziewięcią woły.\\r\\nGdy dziesiąta jutrzenka cień spędziła mglisty,\\r\\nDopiero się natenczas rycerza o listy\\r\\nPrzywiezione od Projta, swego zięcia, spytał.\\r\\nA skoro charaktery złowrogie przeczytał,\\r\\nZaraz młodzieńca w prace niebezpieczne wprząga:\\r\\nChimerę znieść, strasznego każe dziwoląga,\\r\\nKtóry nie był ludzkiego, lecz boskiego rodu:\\r\\nZ przodu lew, koza w środku, kręty smok od spodu,\\r\\nA z paszczy ognistymi buchała potoki.\\r\\nZabił ją, mając nieba pomyślne wyroki.\\r\\nWnet się chwałą rycerską z Solimy ozdobił\\r\\nI w walce, która była najstraszniejsza, pobił;\\r\\nW trzecim zaś boju zgromił Amazonki srodze.\\r\\nGdy wracał, król zasadzki zrobił mu na drodze,\\r\\nNajprzedniejszego z Lików pozostawiał męża;\\r\\nLecz i tych Bellerofon szczęśliwie zwycięża:\\r\\nZbici wszyscy i żaden nie wrócił do domu.\\r\\nWięc uznawszy w nim boską krew z tego pogromu,\\r\\nZatrzymał go u siebie, dał córkę za żonę\\r\\nI na pół z nim królewską podzielił koronę.\\r\\nOd Lików mu najlepsza ziemia wydzielona,\\r\\nRównie w zboże obfita, jako w winne grona.\\r\\nZ tego małżeństwa wyszło na świat troje dzieci,\\r\\nLaodamija, Izandr i Hippoloch trzeci…\\r\\nHippoloch jest tym mężem, który mi dał życie.\\r\\nTen pomny i o swoim, i przodków zaszczycie,\\r\\nZalecał mi usilnie, gdy mnie słał pod Troję,\\r\\nBym się nad innych wsławiał przez waleczność moję\\r\\nI ojców krwi nie kaził, z których wśród Efiry\\r\\nI Likiji największe były bohatyry.\\r\\nOto krew, oto przodki, z nich jestem zrodzony».\\r\\n    Tymi słowy niezmiernie Tydejd ucieszony,\\r\\nUtknąwszy w ziemię dzidę okutą żelazem,\\r\\nDo syna Hippolocha tym rzecze wyrazem:\\r\\n— «Wiedz, Glauku, że nas dawna połącza gościnność:\\r\\nOjnej dla dziada twego wyrządził uczynność\\r\\nW domu przez dni dwadzieścia, a Ojnej mi dziadem.\\r\\nZwiązali się wzajemnym przyjaźni zakładem:\\r\\nBellerofon dał kielich Ojnejowi złoty,\\r\\nA ten — pas purpurowy, przecudnej roboty.\\r\\nW domum go schował, idąc do krwawej potrzeby.\\r\\nDziecięciem byłem, Tydej gdy poszedł pod Teby:\\r\\nSławna wyprawa śmiercią bohaterów wielu.\\r\\nWięc w Argos ty masz gościa we mnie, przyjacielu,\\r\\nJa, gdy w Likiji kiedy stanę, mam go w tobie.\\r\\nNie przystoi nam bronią walczyć przeciw sobie!\\r\\nDość ofiar w sprzymierzeńców i Trojan szeregu,\\r\\nKtórych mi Bóg nasunie lub doścignę w biegu.\\r\\nI ty na innych Greków twoim bij dzirytem,\\r\\nIch zwalczając, rycerskim okryj się zaszczytem.\\r\\nTeraz zamieńmy zbroję i tymi zakłady\\r\\nUtwierdźmy zawiązaną przyjaźń między dziady».\\r\\n    Tak się więc rozmówiwszy, z wozów wyskoczyli,\\r\\nPodali sobie ręce i przyjaźń stwierdzili,\\r\\nI od przodków przesłane słodkie imię gości;\\r\\nA Zeus zabrał Glaukowi tyle przytomności,\\r\\nŻe zbroję złotą, ceny stu wołów, dał z chęcią\\r\\nZa zbroję z miedzi, kupną wołami dziewięcią.\\r\\n    Gdy pod bukiem i Bramą Skajską Hektor stanie,\\r\\nBiegną naprzeciw córy trojańskie i panie,\\r\\nWszystkie wypytując się troskliwymi głosy\\r\\nO synów, braci, mężów i przyjaciół losy.\\r\\nOn porządną modlitwą błagać każe bogi,\\r\\nGdyż nad wielą zawieszon śmierci wyrok srogi.\\r\\n    A gdy do królewskiego przyszedł Hektor dachu,\\r\\nWysokimi przysionki wspaniałego gmachu,\\r\\nGdzie pięćdziesiąt małżeńskich było izb osobnych,\\r\\nZ marmuru wystawionych, a dziwnie ozdobnych,\\r\\nW których królewskie syny spały i ich żony,\\r\\nI gdzie dwanaście było izb z przeciwnej strony,\\r\\nW których z żonami zięcie mieszkały Pryjama\\r\\nPrzychodzącemu drogę zaszła matka sama,\\r\\nIdąc do najpiękniejszej z córek, Laodyki.\\r\\n— «Synu! Dlaczego, w polu zostawiwszy szyki\\r\\n(Mówi cisnąc go w ręku), idziesz z bojowiska?\\r\\nPewnie was Grecy, naród przeklęty, uciska,\\r\\nPewnie o mury same ocierają bronie:\\r\\nTyś przyszedł podnieść z zamku do Zeusa dłonie.\\r\\nZatrzymaj się tu chwilę, przyniosę ci wina.\\r\\nWprzód poświęć jego krople dla Kronosa syna,\\r\\nA potem sam się napij: wino moc natęża,\\r\\nWino zmordowanego pracą krzepi męża.\\r\\nKochany mój Hektorze, jak ponosisz wiele\\r\\nBijąc się za ojczyznę, za obywatele!\\r\\n— «Nie przynoś, matko, wina! Moc tego napoju\\r\\nRzekł Hektor — mogłaby mnie osłabić do boju.\\r\\nNie obmywszy rąk wodą, nie dotknę się czary\\r\\nI czynić Zeusowi nie mogę ofiary,\\r\\nI nie godzi się, kiedym cały krwią zbroczony.\\r\\nLecz ty, najszanowniejsze wezwawszy matrony,\\r\\nTę szatę, która wszystkich zbiorów jest ozdobą,\\r\\nNajpiękniejszą, największą, zabierz matko, z sobą\\r\\nI złóż ją na kolanach błękitnej bogini.\\r\\nA razem ślub uczynisz zabić w jej świątyni\\r\\nDwanaście rocznych cielic i jarzmem nie tkniętych,\\r\\nJeśli się zlitowawszy murów Troi świętych\\r\\nI żon, i drobnych dzieci, i słabych mieszkańców,\\r\\nOddali Diomeda od trojańskich szańców…\\r\\nJa tymczasem Parysa wezwać w pole idę;\\r\\nJeśli brata usłucha, pozna swą ohydę.\\r\\nOby zaraz pożarła ziemia nieszczęśnika!\\r\\nBo tylko klęska Troi przez niego wynika\\r\\nI Pryjama, i synów jego zatracenie.\\r\\nGdyby go dzisiaj czarne ogarnęły cienie,\\r\\nZapomniałbym cierpianych nieszczęść przez czas długi».\\r\\n    Poszła matka do domu, rozesłała sługi,\\r\\nAby najszanowniejsze zwołały matrony.\\r\\nSama idzie do miejsca, w którym jej zasłony\\r\\nMisternie wyrobione miały swe schowanie,\\r\\nRobót niewiast Sydońskich szacowne zebranie.\\r\\nParys je wywiózł z tego bogatego miasta,\\r\\nGdy z Grecyji powracał, a przy nim niewiasta\\r\\nSławna urodą, boska płynęła Helena.\\r\\nZ tych jednę różnofarbną, której pierwsza cena,\\r\\nŚwiecącą na kształt gwiazdy, spośród innych bierze\\r\\nI niesie dla błękitnej Pallady w ofierze;\\r\\nLiczne ją otaczają matrony dokoła.\\r\\nGdy przyszły do świętego na zamku kościoła,\\r\\nAntenora małżonka, poważna Teano\\r\\n(Ją tam bowiem kapłanką Pallady obrano),\\r\\nOtwiera drzwi świątnicy. One ręce wznoszą\\r\\nI o litość bogini smutnym głosem proszą.\\r\\nTeano, odebrawszy dar z ręki królowy\\r\\nI kładąc u stóp bóstwa, tymi wzywa słowy:\\r\\n— «Pallado, twą opieką Troja się zaszczyca,\\r\\nNiechże oszczep Tydejda twa złamie prawica,\\r\\nNiechaj przed Skajską Bramą zgubny cios odbierze;\\r\\nMy ci zabijem cielic dwanaście w ofierze,\\r\\nRocznych, jarzmem nietkniętych: ale na ostatek\\r\\nZlituj się Trojan, dzieci i trojańskich matek».\\r\\n    Tak się modlą matrony, śluby czynią święte,\\r\\nLecz na ich głosy ucho bogini zamknięte.\\r\\n    Tymczasem poszedł Hektor do Parysa dachu;\\r\\nSam Parys kształt wymyślił wspaniałego gmachu…\\r\\nZnajduje brata swego pod domowym cieniem:\\r\\nGotował się bohater do Aresa sztuki,\\r\\nMiał w ręku puklerz, kirys i skrzywione łuki,\\r\\nHelenę otaczało niewiast grono liczne,\\r\\nTa ich rozporządzała roboty prześliczne.\\r\\nDo niego gniewnym słowem rzekł obrońca Troi:\\r\\n— «Opętańcze, czyż teraz warzyć gniew przystoi,\\r\\nGdy pod miasta murami wojska nasze giną?\\r\\nTyś jest wojny, tyś wszystkich klęsk Troi przyczyną.\\r\\nSam byś tych łajał, co by bitwy unikali:\\r\\nWynidź czym prędzej z miasta, nim je ogień spali!\\r\\n    A Parys: — «Znam, Hektorze, prawdę w tym wyrzucie,\\r\\nLecz posłuchaj, a moje wynurzę ci czucie.\\r\\nNie przez gniew przeciw ziomkom opuściłem pole,\\r\\nAle w cichości gorzkie chciałem strawić bole.\\r\\nTeraz mnie żona słodkim namawia wyrazem,\\r\\nBym wyszedł na plac, szczęścia doświadczył żelazem:\\r\\nI sam dość mam ochoty, będąc przeświadczony,\\r\\nŻe zwycięstwo na różne przechyla się strony.\\r\\nZaczekaj więc, aż zbroję na sobie zawieszę,\\r\\nLub idź, a ja za tobą nie bawiąc pośpieszę».\\r\\n    Nic Hektor nie rzekł na to, kiedy urodziwa\\r\\nSłodkimi się wyrazy Helena odzywa:\\r\\n— «Bracie tej, co was gubi, co zbrodnią zhańbiona!\\r\\nOby wprzód, skorom wyszła z mojej matki łona,\\r\\nNagły mnie porwał wicher gdzie pomiędzy skały,\\r\\nAlbo morze szumnymi pochłonęło wały,\\r\\nNiźlim, nędzna, na takie puściła się kroki!\\r\\nLecz gdy mi przeznaczyły inaczej wyroki,\\r\\nCzemuż mnie nie złączyło z człowiekiem zamęście,\\r\\nCzułym na wyrzut ludzi, na własne nieszczęście?\\r\\nTen statku nie ma, w przyszłe nie będzie miał lata;\\r\\nZwykła go więc nie minie płochości zapłata.\\r\\nLecz wnidź bracie i usiądź chwilę, zbawco ludu,\\r\\nBo ty jeden tak wiele podejmujesz trudu\\r\\nDla występku Parysa i mojej niesławy.\\r\\nJaki nam los przeznaczył Zeus niełaskawy!\\r\\nW przyszłości będzie nasze przysłowiem zhańbienie».\\r\\n— «Nie namawiaj mnie siedzieć — rzecze wódz Helenie.\\r\\nSłodki bardzo twój wyraz, lecz mnie nie porusza;\\r\\nStanąć na czele Trojan goreje mi dusza,\\r\\nCzekają oni wsparcia mojego oręża.\\r\\nTy staraj się, Heleno, twego zagrzać męża,\\r\\nAżeby z serca gnuśność wyrzucił nikczemną:\\r\\nNiżeli z miasta wyjdę, niech się złączy ze mną.\\r\\nJa na chwilę odwiedzę domowe pokoje,\\r\\nChcę widzieć sługi, żonę oraz dziecię moje,\\r\\nBo, czyli zdrowy z pola mam wrócić, nie zgadnę,\\r\\nCzyli też pod Achajów bronią trupem padnę».\\r\\n    Tak bohater na prośbę Heleny się wzbrania\\r\\nI zaraz do swojego przychodzi mieszkania;\\r\\nLecz kochanej nie znalazł w domu Andromachy.\\r\\nOna bowiem, królewskie opuściwszy gmachy,\\r\\nPoszła na wieżę, z nią syn i służąca jedna,\\r\\nGdzie jękami i płaczem trapiła się biedna.\\r\\nNie widząc w domu żony, Hektor miły bogu\\r\\nPyta się swych służebnic stanąwszy u progu:\\r\\n— «Gdzie jest żona, wiernymi powiedzcie mi słowy!\\r\\nCzy do której z sióstr poszła? Czy też do bratowy?\\r\\nCzyli do zagniewanej Pallady świątyni,\\r\\nGdzie zatrwożona Troja do niej modły czyni?\\r\\n    Na to skrzętna szafarka odpowie w tej mierze:\\r\\n— «Panie, kiedy ci prawdę mam powiedzieć szczerze,\\r\\nNi do sióstr, ni bratowych, ni też do świątyni\\r\\nNie poszła, gdzie strwożona Troja modły czyni;\\r\\nNa ilijońską wieżę niosła krok skwapliwy\\r\\nSłysząc, że Trojan cisną orężem Achiwy.\\r\\nTam, podobna odeszłej od siebie kobiecie,\\r\\nPobiegła, za nią mamka, małe niosąc dziecię».\\r\\n    Taką słysząc odpowiedź wiernej służebnice,\\r\\nNazad Hektor obszerne przebiega ulice.\\r\\nGdy przeszedłszy przez miasto, był pod Skajską Bramą\\r\\nI w pole trzeba było iść drogą tąż samą,\\r\\nTam bogato posażna zabiega mu żona,\\r\\nAndromacha, wielkiego córa Etijona,\\r\\nKtóry dziedziczył Teby lasami okryte,\\r\\nNad Kiliki trzymając berło znakomite.\\r\\nTę więc sobie poślubił Hektor, mąż chwalebny.\\r\\nBieży naprzeciw męża; na rękach służebny\\r\\nSyn maleńki, jedynak, jak wschodzące zorze.\\r\\nTyś go Skamandriem zacny nazywał Hektorze,\\r\\nInsi Astianaktem: sam bowiem od zgonu\\r\\nOchraniał wielki Hektor mury Ilijonu.\\r\\nPatrząc rycerz na syna, uśmiechnął się skrycie,\\r\\nAndromacha zaś przed nim łzy lejąc obficie\\r\\nBierze za ręce męża i tak mówić pocznie:\\r\\n— «Mężu! Męstwo cię twoje zgubi nieodwłocznie!\\r\\nNie masz żadnej litości nad dziecięcia głową\\r\\nNi nade mną nieszczęsną, wkrótce twoją wdową.\\r\\nNa jednego Achaje wszystkie złączą siły\\r\\nI odbiorą ci życie. Ach! Mój mężu miły,\\r\\nJeżeli mam cię stracić, obym legła w grobie!\\r\\nNie masz dla mnie pociechy żadnej już po tobie,\\r\\nSmutki mnie gnębić będą aż do dni ostatka.\\r\\nZginął ojciec, kochana mi zginęła matka:\\r\\nOjca zabił Achilles, gdy Teby w perzynę\\r\\nObrócił, silną możnych Kilików dziedzinę…\\r\\nSiedmiu braci, rodzeństwa zaszczyt i kochanie,\\r\\nWszystkich w jednym dniu posłał w podziemne otchłanie,\\r\\nKiedy paśli na górach liczne ojca woły.\\r\\nMatkę, z nim berło w Tebach dziedziczącą społy,\\r\\nTu z sobą przyprowadził z innym razem łupem,\\r\\nPóźniej na wolność puścił za drogim okupem.\\r\\nAle bogini lasów na nią się rozżarła\\r\\nI w domu ojca życie strzałami wydarła.\\r\\nTyś mi ojcem, tyś matką, kochany Hektorze,\\r\\nTyś mi bratem, ty mężem w dni kwitnących porze!\\r\\nZostań tu, zbyt rycerską nie uwodź się cnotą,\\r\\nNie zostawiaj mnie wdową, a syna sierotą!…\\r\\n    Na to Hektor, największy wódz na krwawe boje:\\r\\n— «Kochana Andromacho, czuję żale twoje,\\r\\nLecz by Trojów i Trojek głosy mnie przebodły,\\r\\nGdybym się z dala boju chronił jak mąż podły.\\r\\nNie, nie może się serce moje upośledzać,\\r\\nChcę najżwawsze Trojany do boju uprzedzać,\\r\\nMoją i ojca chwałę utrzymać przykładnie.\\r\\nWiem ja, że przyjdzie ów dzień, kiedy Troja padnie,\\r\\nKiedy wielki wielkiego ludu król polęże,\\r\\nA z nim zginą trojańscy straszni dzidą męże.\\r\\nAle nie tak się lękam trojańskiej zaguby,\\r\\nNie tak ojca Pryjama i matki Hekuby,\\r\\nAni kochanych braci, choć nieprzyjaciele\\r\\nRycerskich dusz na placu położą tak wiele,\\r\\nJako nad stanem twoim serce mi się krwawi,\\r\\nGdy cię weźmie wódz grecki, wolności pozbawi.\\r\\nPod groźną panią nędzne będziesz życie wiodła,\\r\\nZ Messei nosić wodę lub z Hiperii źródła:\\r\\nTak twardy zgotowany los dla królów córy.\\r\\nWtenczas, widząc płaczącą, rzecze z Greków który:\\r\\n— «Oto żona Hektora, co niegdy pod Troją\\r\\nPierwsze męże przechodził walecznością swoją!»\\r\\nCzym obudzi ból w sercu i męża żądanie,\\r\\nKtóry by cię w tak smutnym poratował stanie.\\r\\nLecz wprzód niech padnę trupem, niż ujrzę twe płacze,\\r\\nNiż twe jęki usłyszę lub więzy obaczę!»\\r\\n    Rzekł i wyciąga ręce do swojego syna.\\r\\nKrzycząc, na mamki łonie tuli się dziecina,\\r\\nOjca się kochanego przeląkłszy widoku;\\r\\nTak miedź błyszcząca straszna niemowlęcia oku\\r\\nI pióra, co się wznoszą na wierzchu przyłbice.\\r\\nUśmiechnęli się z próżnej bojaźni rodzice.\\r\\nZaraz Hektor zdjął szyszak, który syna trwożył,\\r\\nI błyszczące pokrycie na ziemi położył,\\r\\nA dawszy słodkie dziecku swemu całowanie\\r\\nI kołysząc go z lekka, bogów prosi za nie:\\r\\n— «Zeusie i bogowie! Niech przy waszym względzie\\r\\nSyn mój między Trojany jak ja sławny będzie,\\r\\nNiechaj z odwagą berło dziadowskie dziedziczy!\\r\\nGdy wróci z boju, pełen zwycięskiej zdobyczy,\\r\\nNiechaj wtenczas kto powie: on ojca przechodzi!\\r\\nNiech się tym słowem matce uradować godzi».\\r\\n    To rzekł i syna oddał swojej młodej żonie;\\r\\nTa z płaczliwym uśmiechem ciśnie go na łonie.\\r\\nWidok taki wskroś serce Hektora przeszywa,\\r\\nZatem głaszcze ją ręką i tak się odzywa:\\r\\n— «Niech cię, najmilsza żono, los mój tak nie boli,\\r\\nNikt mi życia nie weźmie bez wyroku woli;\\r\\nOd wyroku zaś żaden człek się nie wybiega,\\r\\nRównie mu i bohater, i gnuśnik podlega.\\r\\nWróć do domu, weź w ręce kądziel i wrzeciono,\\r\\nPilnuj robót służebnic, ukochana żono!\\r\\nO wojnie męże niechaj Ilijonu pomną,\\r\\nA najszczególniej Hektor». Rzekł i wraz ogromną\\r\\nPrzyłbicę bierze z ziemi i kładzie na głowie.\\r\\n    Andromacha się wraca po smutnej rozmowie,\\r\\nAle biedna za każdym ogląda się krokiem\\r\\nI rzęsistym oblewa lice łez potokiem.\\r\\nSkoro weszła w ozdobne Hektora pokoje,\\r\\nZastała zgromadzone służebnice swoje.\\r\\nPrzejmują smutek, panią gdy we łzach obaczą,\\r\\nŻyjącego Hektora rzewnie w domu płaczą,\\r\\nBo się nie spodziewały, żeby przed Achiwy\\r\\nMógł się wybiegać w polu i powrócić żywy.\\r\\n    I Parys dłużej w swoim pałacu nie siedzi.\\r\\nAle ubrany w zbroję z świecącej się miedzi\\r\\nIdzie; że szybki w nogach, wielce ufa sobie.\\r\\nJak wypasły koń, długo trzymany przy żłobie,\\r\\nZerwawszy uwiązanie bieży, piasek miece,\\r\\nI przywykły się kąpać w przeźroczystej rzece,\\r\\nPyszny swoją pięknością, leci, dumnie pląsa,\\r\\nGłowę do góry wznosi, a grzywą potrząsa\\r\\nI pędzi na znajome sobie klacz pastwiska:\\r\\nTak Parys w świetnej zbroi, co wkoło blask ciska\\r\\nJak słońce, z pergamskiego zamku prędko śpieszy\\r\\nI dumną myśl przyszłymi triumfami cieszy.\\r\\nW tym samym właśnie miejscu i w tej samej porze,\\r\\nGdzie się z żoną rozłączył, stanął przy Hektorze.\\r\\n— «Bracie — piękny rzekł Parys — możem się zabawił\\r\\nI nie dość prędko według rozkazania stawił?\\r\\n    Hektor na to: — «Ktokolwiek zdrowo sądzi rzeczy,\\r\\nTen ci do dzieł rycerskich zdatności nie przeczy:\\r\\nMasz serce, ale z własnej opuszczasz się woli\\r\\nI gnuśności poddajesz; a mnie dusza boli,\\r\\nGdy słyszę Trojan srodze szarpiących twą sławę,\\r\\nKtórzy tyle przez twoją muszą cierpieć sprawę.\\r\\nAle się łatwo z sobą pogodzim w tej mierze,\\r\\nGdy bogom nieśmiertelnym przy świętej ofierze\\r\\nCzarę z winem poświęcić Zeus da życzliwy,\\r\\nSkoro dumne od Troi odpędzim Achiwy».\\r\\n\\r\\n\\r\\n\\r\\nKsięga VII\\r\\n\\r\\nTo mówiąc, Hektor z bramy natychmiast wyskoczył,\\r\\nI piękny za nim Parys udać się nie zwłoczył,\\r\\nRównie obadwa chciwi boju z miasta wyśli.\\r\\nJak się cieszą majtkowie, mając wiatr po myśli,\\r\\nKiedy na morzu długo wiosłami robili,\\r\\nA praca nieprzerwana i znój ich wysili:\\r\\nTak uwesela Trojan dwu wodzów przybycie…\\r\\n    Tych skoro Pallas Greki bijących postrzegła,\\r\\nBystrym lotem z Olimpu wysokiego zbiegła\\r\\nKu świętym Troi murom. Ale gdy ją zoczył,\\r\\nTroi chcący zwycięstwa, natychmiast wyskoczył\\r\\nZ Pergamu silnej wieży bóg srebrnego łuku.\\r\\nZabiegli sobie drogę przy Zeusa buku\\r\\nI zaraz Feb w te słowa pierwszy się odzywa:\\r\\n— «Po coś przyszła z Olimpu, o bogini mściwa?\\r\\nPo co spieszysz do boju z twarzą zagniewaną?\\r\\nChcesz-li wątpliwą dotąd Grekom dać wygraną?\\r\\nŻadnej nie masz litości, że giną Trojanie.\\r\\nLecz gdybyś tylko chciała przystać na me zdanie.\\r\\nLepiej dziś wstrzymać zapał wojny i niezgody;\\r\\nZnowu potem do broni wezmą się narody,\\r\\nAż się na koniec Troja zagrzebie w ruinie,\\r\\nKiedyście tak zawzięte przeciw niej, boginie».\\r\\n    A na to modrooka Pallas odpowiada:\\r\\n— «Taż sama myśl, co tobą, moim sercem włada;\\r\\nPo to przyszłam z Olimpu. Jakiegoż sposobu\\r\\nUżyjem, by zatrzymać zajadłość wojsk obu?\\r\\n— «Jest pewny środek — rzecze bóg łuku Palladzie.\\r\\nWzbudźmy w Hektorze męstwo, lecz przy takiej radzie:\\r\\nNiechaj z Greków którego wyzwie wojownika\\r\\nI niechaj się z nim w polu sam na sam potyka.\\r\\nDotknięci tym Achaje spośród swych rycerzy\\r\\nZnajdą takiego, który z Hektorem się zmierzy».\\r\\n    Taki środek Palladzie do serca przypada.\\r\\nUsłyszał Helen wieszczek, jaka bogów rada.\\r\\nZatem czasu nie tracąc, w tejże teraz porze\\r\\nPrzybliża się do wodza i mówi: — «Hektorze,\\r\\nRówny w radzie z Zeusem, który rządzi światem,\\r\\nPrzyjmiesz-li zdanie moje? Wszak ci jestem bratem:\\r\\nI Achajów, i Trojan wstrzymaj od oręża,\\r\\nSam zaś najdzielniejszego z Greków wyzwij męża.\\r\\nJeszcze cię dzisiaj na śmierć nie skazują losy:\\r\\nSłyszałem ja dopiero samych bogów głosy».\\r\\n    Tak rzekł wieszczek, a Hektor niezmiernie się cieszy.\\r\\nZatem wziąwszy w pół oszczep, między wojska śpieszy\\r\\nWstrzymując Trojan, których w trud Ares zaprzągnął.\\r\\nStanęli: Agamemnon Achaje powściągnął.\\r\\nNowym rzeczy widokiem chciwe pasąc oko,\\r\\nApollo i Pallada siadają wysoko\\r\\nNa buku Zeusowym, właśnie jak dwa sępy.\\r\\nZ obydwu stron ściśnione usiadły zastępy;\\r\\nGęste dzidy srożeją i twarde przyłbice.\\r\\nJak srogi widok morza, gdy smutne ciemnice\\r\\nNiesie zrywającego się Zefiru wianie:\\r\\nTak srodzy się wydają Grecy i Trojanie.\\r\\n    Hektor w środku, od wszelkiej bojaźni daleki:\\r\\n— «Słuchajcie mnie Trojany i waleczne Greki,\\r\\nTo, co mi serce każe, odkryję wam szczerze:\\r\\nPan górny próżne nasze uczynił przymierze\\r\\nI nieszczęścia dla obu gotuje narodów,\\r\\nAż lub wy dobędziecie pysznych Troi grodów,\\r\\nLub ostaniecie zbici przy okrętach sami.\\r\\nSą wybrańsi rycerze, Grecy, między wami:\\r\\nKtórego więc zapala ogień wojownika,\\r\\nNiech wyjdzie, niech się z mężnym Hektorem potyka!\\r\\nTo mówię, ty Zeusie bądź świadkiem przysięgi!\\r\\nJeśli mnie przeciwnika zwali pocisk tęgi,\\r\\nZbroję weźmie, lecz ciało odeśle do Troi,\\r\\nBy mi Trojanki lube i Trojanie moi\\r\\nOstatnią cześć oddali w ogniu i pogrzebie.\\r\\nJeśli ja go zwyciężę za twą łaską, Febie,\\r\\nZbroję wezmę i Trojan tym łupem ucieszę,\\r\\nKtóry przy Apollina świątyni zawieszę;\\r\\nCiało do naw odeślę, by greckie narody\\r\\nSprawiły rycerzowi pogrzebne obchody\\r\\nI pamiątkę na brzegu Hellespontu wzniosły.\\r\\nKiedyś, morze licznymi przerzynając wiosły,\\r\\nKto tam przyjdzie, tak powie: — «Tu grób wojownika,\\r\\nKtóry, kiedy się mężnie z Hektorem potyka,\\r\\nUpadł smutnie na ziemię od jego pocisku».\\r\\nTak powie, a ja chwałę niezgasłą mam w zysku».\\r\\n    Rzekł, a na to jak wryci wszyscy Grecy stali,\\r\\nWstydzili się odmówić, a przyjąć się bali.\\r\\nCo postrzegłszy Menelaj, bardzo się zasmuca,\\r\\nWstaje i tę im hańbę na oczy wyrzuca:\\r\\n— «O kobiety, nie męże! Chełpliwi junacy!\\r\\nCo za hańba dla Greków, jeżeliście tacy,\\r\\nŻe żaden z was iść nie chce na Pryjama syna!\\r\\nKiedy bojaźń haniebna serca wasze ścina,\\r\\nObyście, tak niepomni o was i narodzie,\\r\\nRozsypali się w ziemi, rozpłynęli w wodzie!\\r\\nJa więc na niego w zbrojnej wychodzę odzieży;\\r\\nWiem, że od woli bogów zwycięstwo zależy».\\r\\n    To powiedziawszy, wciąga rycerskie pokrycie.\\r\\nJuż byś był, Menelaju, pewnie stracił życie\\r\\nPod Hektora prawicą, bo większej był siły,\\r\\nGdyby natychmiast wodze Greków nie skoczyły\\r\\nI nie wstrzymały zguby chcącego zuchwale.\\r\\nPierwszy król Menelaja powściąga w zapale,\\r\\nAgamemnon, którego najwyższa jest władza;\\r\\nBierze brata za rękę i tak mu odradza:\\r\\n— «Skąd w tobie, Menelaju, ten zapęd niewczesny?\\r\\nWstrzymaj się, choć krok taki dla ciebie bolesny!\\r\\nWięc mierzyć się z mocniejszym chęć w tobie tak skora?\\r\\nWięc na strasznego drugim ty pójdziesz Hektora?…\\r\\nUsiądź raczej spokojnie pośród twoich ludzi,\\r\\nInnego nań rycerza naród grecki wzbudzi…\\r\\n    Skłonił król Menelaja rozsądnymi słowy,\\r\\nNie wzbrania się uczynić radzie mądrej zadość,\\r\\nCo niezmierną sprawiło w sługach wiernych radość;\\r\\nZaraz więc z ramion króla świetne zdjęli zbroje\\r\\nNatenczas tak rozwodzi Nestor żale swoje.\\r\\n— «Ach! Jak smutna dla ziemi achajskiej żałoba!\\r\\nJak stary jęknie Pelej, Ftyjotów ozdoba,\\r\\nDla rady i mądrości godzien wiecznej sławy!\\r\\nNiegdyś on w domu swoim pytał mnie ciekawy,\\r\\nKtórzy i z jakiej idą krwi bohaterowie;\\r\\nDzisiaj, jeśli o takiej niesławie się dowie,\\r\\nŻe wszystkich trwożył Hektor, wzniesie ręce obie,\\r\\nProsząc bogów, by poległ jak najprędzej w grobie.\\r\\nO Pallado! O Febie! I ty, ojcze świata!\\r\\nCzemuż teraz tych nie mam, jakie miałem lata!\\r\\nGdy pod Fei murami, przy Jardanie zdroju\\r\\nPylowie z Arkadami stanęli do boju!\\r\\nTam jako bóg — Ereutal w postaci olbrzyma\\r\\nStaje pierwszy, a w ręku broń Arejta trzyma,\\r\\nKtórego i dziewice, i męże przed wiekiem\\r\\nNazywali «z ogromną maczugą człowiekiem»;\\r\\nBo nie łukiem on walczył ani dzidą długą,\\r\\nAle żelazną szyki rozrywał maczugą.\\r\\nTego Likurg podstępem, nie siłą obalił,\\r\\nW ciasnej zaszedłszy drodze, ani go ocalił\\r\\nŻelazny pocisk w ręku, którym postrach szerzył;\\r\\nPchnął go Likurg, on ciałem o ziemię uderzył.\\r\\nOdarłszy z niego łupy, Aresowe zbroje,\\r\\nSam się w nie zwykł ubierać, gdy chodził na boje.\\r\\nLecz gdy już wieku został przytłoczon ciężarem,\\r\\nEreutal je, towarzysz, wziął od niego darem.\\r\\nW tej on zbroi wyzywał wszystkie nasze wodze:\\r\\nLecz największe umysły w takiej były trwodze,\\r\\nIż z tym groźnym olbrzymem spotkania się bały.\\r\\nChoć najmłodszy ze wszystkich, ja tak byłem śmiały,\\r\\nŻem wyszedł przeciw niemu z twarzą niezmieszaną.\\r\\nA Pallas uwieńczyła mój oręż wygraną.\\r\\nPowaliłem olbrzyma, widziałem, jak brzemię\\r\\nOgromnych jego członków upadło na ziemię.\\r\\nObym dziś miał tę żywość, tę młodość w tej porze!\\r\\nWalczyłby godny ciebie przeciwnik, Hektorze!\\r\\nZ was, których w pierwszym rzędzie rycerzów świat liczy,\\r\\nŻaden sobie spotkania z Hektorem nie życzy».\\r\\n    Tak starzec ich upomniał. Wraz dziewięciu wstaje:\\r\\nAgamemnon, którego wodzem lud uznaje,\\r\\nPotem silny Diomed, greckich wojsk ozdoba,\\r\\nPotem najchciwsi boju Ajasowie oba,\\r\\nPo nich zaś Idomenej, Krety wódz szanowny,\\r\\nI Merion, Aresowi z dzidą w ręku równy:\\r\\nPo nich zacny Eurypil, do bojów pochopny,\\r\\nPo nim Toas, nareszcie Odyseusz roztropny.\\r\\nChęć walczenia z Hektorem we wszystkich gotowa,\\r\\nKiedy poważny Nestor przemawia w te słowa:\\r\\n— «Oddajcie rzecz losowi! Kogo los wyznaczy,\\r\\nPrzez tego się dźwignionym lud grecki obaczy;\\r\\nI sobie dobrze zdziała, nie tylko ojczyźnie,\\r\\nJeśli z tej bitwy strasznej cały się wyśliźnie».\\r\\n    Rzekł, a oni z przydaniem każdy swego znaku\\r\\nLosy w Agamemnona złożyli szyszaku.\\r\\nWojska wzywają bogów, ręce w górę wznoszą\\r\\nI tymi słowy pana nieśmiertelnych proszą:\\r\\n— «Daj, niechaj los Ajasa lub Tydejda padnie,\\r\\nLub króla, co w Mykenach możnych berłem władnie!»\\r\\n    Tak się modlą, do nieba obróciwszy oczy.\\r\\nWtem Nestor zatrząsł szyszak. Natychmiast wyskoczy\\r\\nŻądany los Ajasa, Telamona syna,\\r\\nWoźny go z prawej strony obnosić zaczyna\\r\\nPrzez wszystkie, co włożyli swe znaki, rycerze,\\r\\nLecz za swój nie uznając, żaden go nie bierze.\\r\\nKiedy zaś przed Ajasem niezwalczonym staje,\\r\\nTen ściąga po los rękę i za swój uznaje,\\r\\nI rzuciwszy na ziemię swą radość tłumaczy:\\r\\n— «Los jest mój, przyjaciele, i dobrze się znaczy:\\r\\nŻe Hektora zwyciężę, mam pewną nadzieję.\\r\\nWy tymczasem, nim zbroję rycerską przywdzieję,\\r\\nProście za mną Zeusa, ale proście w ciszy,\\r\\nNiech waszej nieprzyjaciel modlitwy nie słyszy.\\r\\nLub raczej proście głośno! Nie znam w sercu trwogi,\\r\\nPrzed nikim z ludzi nie drżę ani cofam nogi.\\r\\nMniemam, że gdy w rycerskiej Salaminie wzrosłem,\\r\\nZnam się niepoczątkowo z Aresa rzemiosłem».\\r\\n    Rzekł, wojsko wzywa bogi w pokornych odgłosach:\\r\\n— «Panie, co władasz ziemią, co rządzisz w niebiosach,\\r\\nCo opatrznymi wszystko ogarniasz oczyma,\\r\\nDaj, niech Ajas zwycięstwo i chwałę otrzyma!\\r\\nA jeśli i Hektora miła ci osoba,\\r\\nNiech mają równą siłę, równą chwałę oba!»\\r\\n    Tak się modlą, a rycerz w świetną miedź się stroi;\\r\\nKiedy zaś cały stanął w bohaterskiej zbroi,\\r\\nSążnistym idzie krokiem. Z jaką Ares miną\\r\\nDąży w pole, gdzie wojska w krwawej rzezi giną,\\r\\nTak na plac boju wielki Ajas szedł z pośpiechem:\\r\\nTwarz groźna się uśmiecha, lecz dumnym uśmiechem;\\r\\nDługą wstrząsając dzidą wielkim stąpa krokiem.\\r\\nCieszą się Grecy męża takiego widokiem,\\r\\nA Trojanie się zlękli na jego spojrzenie:\\r\\nNawet serce Hektora zimne przeszło drżenie,\\r\\nLecz ni bać się, ni cofać nie była już pora,\\r\\nPierwsze bowiem wyzwanie poszło od Hektora.\\r\\nZbliży się, na kształt wieży niosąc puklerz, który\\r\\nZrobił Tychej, siedmioma powlekłszy go skóry:\\r\\nW Hyli mieszkał, ze skórnych pierwszy rzemieślników;\\r\\nTen dobrze wytuczonych siedm zarzezał byków\\r\\nI nie naśladowany w swym wielkim przemyśle,\\r\\nÓsmą blachą umocnił siedm skór zbitych ściśle.\\r\\nTakim Ajas puklerzem swe piersi okrywa\\r\\nI zbliżywszy się groźnym tonem się odzywa:\\r\\n— «Gdy się moja sam na sam ręka z twoją zmierzy,\\r\\nPoznasz, Hektorze, jakich my mamy rycerzy…\\r\\nKtórym rycerski z tobą niestraszny uczynek.\\r\\nAle nie zwlekaj boju, zacznij pojedynek!\\r\\n    A Hektor: — «Cny Ajasie, nie trwóż ty mnie słowy,\\r\\nNie doświadczaj jak dziecka albo białogłowy,\\r\\nCo nie znał dzieł wojennych! Bo rycerskie sprawy\\r\\nOd kolebki są dla mnie najmilsze zabawy.\\r\\nNa prawej i na lewej umiem trzymać tarczę,\\r\\nTak że niezmordowany długo bić wystarczę,\\r\\nPiesze w tańcu Aresa zdolnym zwodzić bitwy\\r\\nI ogniste na dzielnych rumakach gonitwy.\\r\\nA skoroś taki, skrycie pociskiem nie mierzę,\\r\\nLecz jeśli mi się uda, otwarcie uderzę».\\r\\n    To rzekł i dzidę rzucił, a pocisk gwałtowny\\r\\nTrafia w puklerz Ajasa siedmią skór warowny:\\r\\nPrzebija blachę z miedzi i sześć skór przedarła\\r\\nSilna dzida, w ostatniej ledwie się oparła.\\r\\nZnowu Ajas szlachetny swą dzidą niezłomną\\r\\nMierzy i trafia w tarczę Hektora ogromną:\\r\\nI przez tarczę gwałtowny grot drogę otwiera,\\r\\nI kirys, mocno tkany, na ciele przedziera\\r\\nI na boku od wnętrza szatę mu przewierci:\\r\\nSchylił się zręcznie Hektor i wydarł się śmierci.\\r\\n    Oba z puklerzów dzidy wyciągnąwszy razem,\\r\\nZ bliska sobie śmierć niosą zabójczym żelazem:\\r\\nBo jak lwy ścierwo żrące lub zajadłe dziki,\\r\\nRównie oba zawzięte walczą wojowniki.\\r\\nUderza w puklerz Hektor, lecz go nie przebija:\\r\\nTwardą miedzią odparty grot dzidy się zwija.\\r\\nAjas razy po razach zadawać pośpieszał,\\r\\nWpadającego nagle bohatera zmieszał\\r\\nI zadrasnął go w szyję żeleźcem pociska;\\r\\nJemu natychmiast z rany krew czarna wytryska.\\r\\n    Lecz i tak mężny Hektor pola nie odbieżał:\\r\\nCofnąwszy się, głaz porwał, co na ziemi leżał,\\r\\nGłaz wielki, chropowaty, i silnym ramieniem\\r\\nW twardy puklerz Ajasa ugodził kamieniem:\\r\\nZaraz miedzi chrapliwe ozwały się jęki.\\r\\nLecz Ajas jakby młyński kamień wziął do ręki\\r\\nI kręcąc go, niezmierne swe siły natęża:\\r\\nLeci ogromny kamień z rąk ogromnych męża.\\r\\nStrzaskał puklerz, stłukł nogi: bohater się wzdrygnął.\\r\\nUpadł na wznak z puklerzem, lecz go Feb podźwignął\\r\\n    Już i mieczów rycerze dobywają groźnych,\\r\\nGdy się do nich szanownych dwu zbliżyło woźnych\\r\\n(Urząd poselstwem bogów i ludzi wsławiony):\\r\\nIdej przyszedł z trojańskiej, Taltyb z greckiej strony.\\r\\nCi berła wśród zajadłych bohaterów kładą,\\r\\nA Idej pierwszy rzecze, mądrą znany radą:\\r\\n— «Przestańcie już, synowie, już walczyć nie trzeba,\\r\\nBo obydwu zarówno kochają was nieba.\\r\\nZnamy, żeście obadwa niezwalczonej mocy,\\r\\nAle noc się przybliża, ustąpcie więc nocy».\\r\\nNa to Ajas mądremu rzecze Idejowi:\\r\\n— «Hektora zobowiążcie, niech on oto mówi:\\r\\nOn nadzwyczajnym wszystkich nas wyzwał przykładem,\\r\\nWięc, co zrobi, ja chętnie jego pójdę śladem».\\r\\n    A Hektor: — «Gdy, Ajasie, masz od bogów tyle,\\r\\nŻe twa roztropność równa odwadze i sile,\\r\\nBo ci w odwadze wszyscy ustąpią Achiwi,\\r\\nNie chciejmy w pojedynku dziś być uporczywi.\\r\\nJeszcze się w polu sławy zetrze nasze męstwo,\\r\\nAż wreszcie mnie lub tobie da wyrok zwycięstwo…\\r\\nLecz dary wzajemnymi uprzedźmy rozstanie,\\r\\nAby o nas mówili Grecy i Trojanie:\\r\\n— «Walczyli w gniewie, który mężne serce bodzie,\\r\\nA rozeszli się z sobą w przyjaźni i zgodzie!»\\r\\n    To do Ajasa Hektor wyrzekłszy szlachetny,\\r\\nZe srebrnymi pochwami podał mu miecz świetny\\r\\nI pas rycerski przydał na dowód szacunku;\\r\\nAjas mu purpurowy dał pas w podarunku.\\r\\n    Rozchodzą się rycerze: ten do Greków śpieszy,\\r\\nA Hektor się udaje do trojańskiej rzeszy.\\r\\nJaką się ich radością serca rozpływały,\\r\\nŻe spod silnej Ajasa ręki wyszedł cały!\\r\\nA zatem go do miasta weseli prowadzą,\\r\\nLecz że go widzą, ledwie oczom wiarę dadzą…\\r\\nGrecy czuwają, póki cień nocy nie minie,\\r\\nI miłej używają ochoty przy winie.\\r\\nTrojanie jedzą w mieście i ich przyjaciele.\\r\\nAle gniewny gotuje Kronid nieszczęść wiele.\\r\\nGrzmi strasznie. Ci na ziemię zbledli wino leją,\\r\\nI poty do ust czaszy przybliżyć nie śmieją,\\r\\nPóki bogu pioruna nie zrobią ofiary;\\r\\nKładą się, a sen słodkie na nich sypie dary.\\r\\n\\r\\n\\r\\n\\r\\nKsięga VIII\\r\\n\\r\\nJuż w szkarłatne Jutrzenka przybrana odzienie\\r\\nSiała złote po całym okręgu promienie,\\r\\nGdy ojciec nieśmiertelnych, co piorunem włada,\\r\\nNa wierzchołku Olimpu radę bogów składa.\\r\\nWszyscy milczą, on myśli obwieszcza w tej mowie:\\r\\n— «Słuchajcie mnie boginie, słuchajcie bogowie,\\r\\nI poznajcie niezmienne wyroki mej woli!\\r\\nNiech przeciw nim wystąpić sobie nie pozwoli\\r\\nNikt z bogów ani bogiń! Chylcie się do zgody,\\r\\nBym spełnił me zamysły bez żadnej przeszkody!\\r\\nA ktokolwiek z niebiańskiej wysunie się rzeszy\\r\\nI Trojanom lub Grekom na wsparcie pośpieszy,\\r\\nRanny wróci do nieba: lub go sam pochwycę\\r\\nI aż w okropną wtrącę Tartaru ciemnicę,\\r\\nW te dalekie, pod ziemią wydrążone jamy,\\r\\nKtóre wzmacnia próg z miedzi, a z żelaza bramy\\r\\nTak głęboko pod Hadem, jak nad ziemią nieba:\\r\\nPozna, żem najmocniejszy, że mnie słuchać trzeba.\\r\\nNa dowód, jak przeciw mnie słabiście i niscy.\\r\\nUwiążcie łańcuch złoty, ciągnijcie go wszyscy;\\r\\nLecz pracując z największym siły natężeniem,\\r\\nŚciągnąć nie potraficie złączonym ramieniem\\r\\n    Zeusa rządzącego światem samowładnie.\\r\\nA ja go wziąwszy w ręce wszystko zrobię snadnie,\\r\\nPociągnę ziemię, morza i wszelkie istoty;\\r\\nGdy do wierzchu Olimpu łańcuch przypnę złoty.\\r\\nU góry wisieć będzie ten rzeczy zbiór mnogi:\\r\\nTakem wyższy nad ludzi, tak wyższy nad bogi…\\r\\nZeus zaprzągł z miedzianymi rumaki kopyty,\\r\\nWłos im na pysznych karkach pływa złotolity;\\r\\nRównie złotą na boskie ciało szatę wkłada,\\r\\nZłoty bicz w rękę bierze i na wozie siada.\\r\\nRuszył lejc, zaraz bystre suwają rumaki\\r\\nMiędzy ziemią i nieba gwiaździstego szlaki;\\r\\nNa wierzchołek wyniosłej Idy prosto zmierza,\\r\\nOblanej krynicami, płodnej matki zwierza.\\r\\nNa poświęconym sobie wnet staje Gargarze,\\r\\nGdzie się kadzidłem jego kurzyły ołtarze.\\r\\nTam ojciec nieśmiertelnych zatrzymuje konie\\r\\nI wyprzągłszy je, w mglistej ukrywa zasłonie.\\r\\nSam, chwałą otoczony, usiada wysoko,\\r\\nSkąd i Troję, i flotę widzi jego oko.\\r\\n    W namiotach swych posiłek wziąwszy greccy męże,\\r\\nZaraz kładli na siebie z pośpiechem oręże.\\r\\nTrojanie w murach miasta przywdziewają zbroje,\\r\\nA lubo mniejsi w liczbie, gotowi na boje:\\r\\nKażdy śmiały, potrzebą twardą przynaglony,\\r\\nStawić piersi szlachetne za dzieci i żony.\\r\\nPełne miasto od miedzi błyszczącej się broni,\\r\\nOtwarte wszystkie bramy: i mężów, i koni\\r\\nCisną się hurmem w pole niezliczone tłoki,\\r\\nA zgiełk i pomieszanie przebija obłoki.\\r\\n    Gdy się na polu walki oba wojska znidą,\\r\\nWnet się z puklerzem puklerz, dzida miesza z dzidą.\\r\\nSiła walczy na siłę, tarcza trze się z tarczą,\\r\\nZgiełk się szerzy, pociski na powietrzu warczą,\\r\\nKrzyczą zwycięzcy, smutnie jęczą zwyciężeni,\\r\\nZiemia płynie, od krwawych rozmiękła strumieni.\\r\\n    Póki się dzień przy świetle jutrzenki rozwijał,\\r\\nWzajemnie się srogimi razy lud zabijał;\\r\\nLecz gdy słońce ubiegło połowę swej drogi,\\r\\nTen, pod którego władzą i ludzie, i bogi,\\r\\nWziął złote w ręce szale, włożył dwa wyroki,\\r\\nW których był oznaczony śmierci sen głęboki;\\r\\nIch ciężar przyszłość obu ludów zapowiada.\\r\\nWaży je, wraz nieszczęście na Greki wypada,\\r\\nBo ich do ziemi na dół zniżają się losy,\\r\\nA trojańskie się w górę wznoszą pod niebiosy.\\r\\n    Sam zaczął grzmieć na Idzie. Skoro gromy padły,\\r\\nZmieszały się Achaje, zadrżały i zbladły.\\r\\nNie śmiał stać Idomenej ni Atryd, ni drudzy,\\r\\nNi dwa Ajasy, godni Aresowi słudzy.\\r\\nSam Nestor, czuwający w polu i obozie,\\r\\nZostał, choć mimo chęci: koń przy jego wozie\\r\\nRanny w głowę, gdzie z czoła zaczyna się grzywa,\\r\\nA tam raz odebrany najszkodliwszy bywa;\\r\\nOd Parysa rzucony grot mu w mózgu siedzi,\\r\\nWspina się koń na nogi i pląta się w miedzi.\\r\\nGdy wstawszy, lejce starzec swym mieczem przecina.\\r\\nNiosą Pryjamowego bystre konie syna:\\r\\nHektor leci, którego niezwalczona cnota.\\r\\nJuż by był koniec, starcze, twojego żywota,\\r\\nGdyby cię nie wsparł Tydejd smutnym tknięty losem;\\r\\nWięc zawołał straszliwym na Itaka głosem:\\r\\n    — «Zacny synu Laerta, mądry Odyssesie,\\r\\nCo czynisz? Dokąd ciebie niegodny strach niesie?\\r\\nStrzeż się, by cię kto z tyłu nie dostał orężem;\\r\\nZostań, zasłońmy starca przed zajadłym mężem!»\\r\\n    Tak wołał. Odyseusz tym głosem nie tknięty,\\r\\nChoć zahartowan w bojach, bieżał na okręty;\\r\\nSam się więc Tydejd rzuca na dzidy, na miecze,\\r\\nStarca wóz swym zasłania wozem i tak rzecze:\\r\\n— «Przemagają się młodzi, bo są w wieku kwiecie,\\r\\nCiebie siła opuszcza i lat ciężar gniecie:\\r\\nSługa słaby, mdłe konie. Więc w tak ciężką porę,\\r\\nSiadaj, szanowny mężu, na mój wóz cię biorę.\\r\\nDoświadczysz koni Trosa, jak zręcznie koleją\\r\\nI cofać się na polu, i natrzeć umieją,\\r\\nWzięte Ajnejaszowi przez krwawe spotkanie.\\r\\nO twoich koniach słudzy mieć będą staranie,\\r\\nTe zwróćmy na Trojany, wnet Hektor obaczy,\\r\\nIle ten oszczep w ręku Diomeda znaczy».\\r\\n    Tej przyjacielskiej radzie starzec był przychylny.\\r\\nEurymedon cnotliwy, a z nim Stenel silny\\r\\nZaraz Nestora konie na stronę odwiedli,\\r\\nDwaj zaś bohaterowie na jeden wóz wsiedli;\\r\\nNestor wziął lejc do ręki. Krótka była pora,\\r\\nGdy się do walecznego zbliżyli Hektora,\\r\\nKtóry na świetnym wozie biegł na nich wzajemnie.\\r\\nPierwszy Tydejd grot rzucił, ale nadaremnie:\\r\\nChybił Hektora, tylko ostrzem swojej broni\\r\\nEnijopa utrafił, stróża jego koni.\\r\\nPadł z wozu, konie nagłym cofnęły się zwrotem,\\r\\nA on z lubym na zawsze rozstał się żywotem.\\r\\nNie mógł Hektor nie uczuć nad tą stratą bolu,\\r\\nAle choć z umartwieniem, zostawił go w polu.\\r\\nSam patrzy, czy gdzie jeździec nie nada się śmiały;\\r\\nNiedługo rządcy jego bieguny czekały:\\r\\nWidzi Archeptolema, mężnego rycerza,\\r\\nWraz go sadza na wozie i lejc mu powierza.\\r\\n    Byłyby srodze zbite dardańskie narody\\r\\nI do miasta wpędzone jak do stajni trzody,\\r\\nGdyby tego nie postrzegł władca wiekuisty;\\r\\nZatem strasznie grzmieć zaczął i piorun ognisty\\r\\nTuż przed bystrymi końmi Diomeda cisnął;\\r\\nZ zajętej na powietrzu siarki płomień błysnął.\\r\\nTym przestraszone konie pod dyszlem upadły,\\r\\nŚwietny lejc z rąk upuszcza sam Nestor wybladły\\r\\n— «Tydejdzie — mówi z drżeniem — rzućmy dzisiaj boje,\\r\\nCzym prędzej do ucieczki zwróć rumaki twoje.\\r\\nNie widzisz, że nam Zeus odmawia zwycięstwa?\\r\\nDziś dał chwałę dla tego bohatera męstwa,\\r\\nDrugi raz, kiedy zechce, i nas nią ozdobi.\\r\\nLecz przeciw Zeusowi nic człowiek nie zrobi,\\r\\nChoćby największej siły: bo on wszystkim włada».\\r\\nA na to Nestorowi Tydejd odpowiada:\\r\\n— «Z twoich ust wychodzącą prawdę uznać muszę.\\r\\nAle boleść okrutna przejmuje mi duszę;\\r\\nWśród Trojan Hektor powie: — «Gdym go w polu gonił,\\r\\nPrzed mym orężem Tydejd aż w nawach się schronił».\\r\\nTak on się chlubiąc, przyzna mi duszę nikczemną.\\r\\nAch! Niech się raczej ziemia rozstąpi pode mną».\\r\\n— «Cóż ja to od mężnego słyszę Diomeda?\\r\\nNiech cię Hektor upodla, nikt mu wiary nie da.\\r\\nDarmo powie, żeś gnuśny, żeś prędko strwożony,\\r\\nZawstydzą go Trojanie i trojańskie żony:\\r\\nTyle ich trupem legło z twojego oręża,\\r\\nNiejedna tam młodego opłakuje męża».\\r\\n    Wraz konie pędzi między pierzchające szyki.\\r\\nA natenczas Trojanie z strasznymi okrzyki\\r\\nPuszczają na nich groty, gdy zwrócili czoła;\\r\\nA Aresowy Hektor wielkim głosem woła:\\r\\n— «Tydejdo, ciebie Grecy szanują biesiadą,\\r\\nKruż pełny nalewają i lepszą część kładą.\\r\\nTeraześ wzgardy godzien, o podła niewiasto!\\r\\nLeć na twą zgubę, dziewko! Nie ty pewnie miasto\\r\\nI wieże nasze zwalisz, nie ty weźmiesz żony:\\r\\nPrędzej legniesz na piasku tą ręką zwalczony».\\r\\n    Rzekł, a w Tydejdzie serce na dwoje się chwiało:\\r\\nJuż chciał konie skierować i spotkać się śmiało,\\r\\nTrzykroć chciał iść za głosem rycerskiej ochoty,\\r\\nTrzykroć Zeus hucznymi odezwał się grzmoty,\\r\\nDając znak niepewnego Trojanom zwycięstwa.\\r\\nHektor woła na swoich, zachęca do męstwa:\\r\\n— «Trojanie i Likowie! Postawcie się śmiele\\r\\nOkazać zwykłe męstwo, wierni przyjaciele!\\r\\nWidzę, co nam przychylny Zeus zapowiada:\\r\\nNas pewna czeka chwała, a Greki zagłada.\\r\\nGłupi! W tych murach słabych, w tej ufają tamie:\\r\\nNie zdoła nas odeprzeć, wnet Hektor ją złamie,\\r\\nKonie me szybkim pędem przeskoczą te rowy.\\r\\nGdy do naw przyjdę, ogień niech będzie gotowy,\\r\\nFlotę grecką na pastwę oddam mu i razem\\r\\nPrzelękłe Greki w dymie wytępię żelazem».\\r\\n    Tak rzekł i tymi słowy zachęca swe konie:\\r\\n— «Lampie szlachetny, Ksancie, Podargu, Ajtonie,\\r\\nNuż dziś godnie waszemu wysłużcie się panu!\\r\\nWszak Andromacha moja, królewskiego stanu,\\r\\nSama wam niesie obrok, dostarcza napoju,\\r\\nI ilekroć do domu powrócicie z boju,\\r\\nPierwej zawsze pamięta o wasze wygody,\\r\\nNiźli o mnie, choć jestem jej małżonek młody.\\r\\nNatężcież teraz siły, żebyśmy dostali\\r\\nLub Nestora puklerza (świat go cały chwali,\\r\\nBo sam złoty i jego rękojeść jest złota),\\r\\nLub kirysa Tydejda, na którym robota\\r\\nHefajsta wszystkie swoje wyraziła cuda.\\r\\nJeśli nam te dwa łupy dziś zdobyć się uda,\\r\\nTej nocy wsiadłszy Grecy na szybkie okręty,\\r\\nNazad wracając, morskie poorzą zamęty…\\r\\n    Tymi on słowy serca swym koniom dodaje.\\r\\nNatychmiast aż do rowu odparci Danaje.\\r\\nHektor na czele swoich śmiałym stąpał krokiem,\\r\\nNaokoło rzucając zapalonym okiem.\\r\\nA jako gdy pies żwawy lwa ściga lub dzika,\\r\\nWszystkie zważa obroty swego przeciwnika,\\r\\nSkąd łatwiej pochwycony być może zwierz srogi,\\r\\nCzyli go za bok urwać, czyli też za nogi:\\r\\nTak Hektor ściga Greki, trupem ziemię kryje\\r\\nI z pierzchających szyków ostatniego bije.\\r\\n    Kiedy już za okopy przeszli i za rowy,\\r\\nI pod orężem Trojan wielu dało głowy,\\r\\nStają, zachęcają się, ręce w górę wznoszą\\r\\nI bogów nieśmiertelnych o ratunek proszą.\\r\\nHektor konie przy rowie pędzi zapalony,\\r\\nBłyska Aresa wzrokiem i strasznej Gorgony.\\r\\n    Postrzegła Hera oręż Hektora zwycięski,\\r\\nWięc mówi rozbolała nad greckimi klęski:\\r\\n— «Nie damyż wsparcia Grekom, gdy ten naród luby\\r\\nJuż prawie do ostatniej przybliża się zguby?\\r\\nIle mąż jeden dzielnych obalił rycerzy!\\r\\nHektor zajadły wszędzie strach i pogrom szerzy,\\r\\nGdziekolwiek się obróci, mnóstwo Greków pada»,\\r\\n— «Już by on dawno zginął — Pallas odpowiada\\r\\nOrężem greckim w oczach Ilijonu pchnięty:\\r\\nLecz twardy na me chęci, na prośby niezgięty\\r\\nI niesłusznie swoimi szafujący względy,\\r\\nOjciec wstrzymuje serca mojego zapędy.\\r\\nNiepomny, że przeze mnie jego syn ocalał,\\r\\nGdy go nieznośną pracą Eurystej przywalał.\\r\\nTetydzie Kronid sprzyja, Tetys ukochana,\\r\\nŻe go wzięła za brodę, ściskała kolana,\\r\\nAby uczcił Achilla, który miasta wali;\\r\\nPrzyjdzie czas, że i moich trosków się użali\\r\\nI powie, że ma lubą swą córę w Palladzie.\\r\\nTwoja ręka niech jarzmo na rumaki kładzie,\\r\\nA ja tymczasem w złotym Zeusa pokoju\\r\\nOrężem ramię moje okryję do boju.\\r\\nObaczym, jeśli dumny Hektor się ucieszy,\\r\\nKiedy nas ujrzy nagle wśród walczącej rzeszy.\\r\\nZłamane przy okrętach trojańskie zastępy\\r\\nTłustym ścierwem paść będą głodne psy i sępy».\\r\\n    Rzekła; Hera się jednej chwili nie ociąga,\\r\\nZłoty szor kładzie, w jarzmo rumaki zaprząga,\\r\\nDo Zeusa zaś domu odchodzi Pallada.\\r\\nTam fałdzista zasłona przy jej nogach spada,\\r\\nDzieło arcyozdobne jej przemyślnej ręki.\\r\\nSama, idąc na wojnę płodna w płacz i jęki,\\r\\nOjcowski wdziewa kirys, a ręką niezłomną\\r\\nBierze tę dzidę ciężką, długą i ogromną,\\r\\nKtórą, gdy gniew jej serce lub zemsta zapala,\\r\\nNajmężniejszych rycerzy zastępy obala.\\r\\n    Hera biczem ostrzegła bystre konie swoje;\\r\\nSame się skrzypiąc niebios otwarły podwoje,\\r\\nKtórych tam Hory strzegą czuwającym okiem;\\r\\nTe Olimp i zasłonią, i zamkną obłokiem.\\r\\nTędy boginie bystre poganiają konie.\\r\\nKronid je obaczywszy strasznym gniewem płonie,\\r\\nWoła Irydy w złote ustrojonej pióra:\\r\\n— «Bież! Mów, niech mi się wróci i żona, i córa!\\r\\nNiechaj mi się przed oczy nie stawią niebacznie,\\r\\nNienajlepsza się bitwa między nami zacznie,\\r\\nBo co mówię, to zrobię, a wyrok mój taki:\\r\\nNajpierwej im przy wozie skaleczę rumaki,\\r\\nSame z wozów postrącam, a wozy połamię,\\r\\nNa ciele zaś bolesne wypiętnuję znamię:\\r\\nDziesięć lat ran nie zgładzi, które piorun zada.\\r\\nCo to jest walka z ojcem, obaczy Pallada.\\r\\nZaś Hery zapalczywość nie tak mi jest dziwna,\\r\\nBo ona zawsze moim zamysłom przeciwna».\\r\\n    Irys wyciągająca wiatr lekkim obrotem\\r\\nPospiesza z Idy bystrym do Olimpu lotem,\\r\\nPrzy bramie je spotyka, zatrzymać się prosi\\r\\nI wiernie rozkaz dany Zeusa donosi:\\r\\n— «Dokądże to spieszycie? Co was tak zapala?\\r\\nAchajom Zeus wsparcia dawać nie pozwala.\\r\\nJeśli spełni, co wyrzekł, los wasz będzie taki:\\r\\nNajpierwej wam przy wozie skaleczy rumaki,\\r\\nSame postrąca z wozów, a wozy połamie,\\r\\nNa ciele zaś bolesne wypiętnuje znamię:\\r\\nDziesięć lat ran nie zgładzi, które piorun zada.\\r\\nCo to jest walka z ojcem, obaczy Pallada».\\r\\n    To powiedziawszy, poszła Irys nieleniwa.\\r\\nDo Pallady zaś smutna Hera się odzywa:\\r\\n— «Pallado, serce moje na to nie zezwoli,\\r\\nAby walczyć z Zeusem dla śmiertelnych doli.\\r\\nNiech giną albo żyją, jak wyrok rozrządzi,\\r\\nNiechaj podług mądrości swojej Kronid sądzi,\\r\\nTrojan lub Greków szczęście przedłuża czy skraca».\\r\\n    To mówi i natychmiast nazad konie zwraca.\\r\\nHory je tam wyprzęgły, zdjęły szor wspaniały\\r\\nI w żłobach ambrozyjską paszę im podały,\\r\\nA piękny wóz o ścianę błyszczącą oparły.\\r\\nZasępiły się smutkiem, złością się rozżarły,\\r\\nSiadły jednak boginie w inszych bogów gronie.\\r\\n    I Kronid pędzi z Idy do Olimpu konie:\\r\\nLecą bystre rumaki do bogów mieszkania.\\r\\nPosejdon je wyprząga, wóz pyszny zasłania\\r\\nŚwiecącym się pokryciem, w miejscu postawiony.\\r\\nWstępuje ojciec bogów na swój tron wzniesiony:\\r\\nOlimp się trząsł po każdym chmurowładcy kroku.\\r\\nGniewna Hera z Palladą siedziały na boku,\\r\\nZłość zapala ich serca, upór wargi ścina;\\r\\nPostrzegł ich myśli Kronid i pierwszy zaczyna:\\r\\n— «Skąd, Hero i Pallado, umysł wasz stroskany?\\r\\nW krótkiej potyczce od was zniesione Trojany,\\r\\nKtórymeście nienawiść wieczną poprzysięgły?\\r\\nWiedzcie, choćby się na mnie wszystkie bogi sprzęgły,\\r\\nWszystkie legną pod mojej prawicy zamachem.\\r\\nLecz przejęte zbawiennym wprzód byłyście strachem,\\r\\nNiżeli was ujrzały w polu krwawe boje;\\r\\nBo powiadam, a znacie, czym są słowa moje:\\r\\nGdybyście waszej chciały dokonać niecnoty,\\r\\nUderzone ode mnie piorunnymi groty\\r\\nJuż byście nie wróciły do bogów siedliska!\\r\\n    Na te słowa z Palladą Hera wargi ściska;\\r\\nW obu piersiach na Troi zgubę złość zaciekła.\\r\\nSiedziały blisko siebie, Pallas nic nie rzekła,\\r\\nChociaż ją w głębi serca straszliwy gniew zjada,\\r\\nHera wstrzymać nie może, tak więc odpowiada:\\r\\n— «I dlaczego nas martwisz surowym wyrazem?\\r\\nDlaczego się z tak srogim rozwodzisz przekazem?\\r\\nKtóż nie wie, że się twojej nic nie oprze sile?\\r\\nŻałujem tylko Greków, których legło tyle\\r\\nI nad którymi jeszcze smutna wisi dola.\\r\\nWstrzymamy się od wojny, gdy to twoja wola…\\r\\n— «Skoro światu Jutrzenka złotym błyśnie włosem,\\r\\nObaczysz, Hero — groźnym rzekł Kronida głosem\\r\\nJak Hektor będzie Greki bił ręką zwycięską,\\r\\nAż powszechną narodu poruszony klęską\\r\\nWielki stanie Achilles na pobojowisku,\\r\\nNiosąc wsparcie Achajom w ostatnim uścisku…\\r\\nTy, choćbyś krańce ziemi i morza obiegła,\\r\\nGdzie Kronosa z Japetem jaskinia odległa\\r\\nKryje, którzy Tartarem czarnym otoczeni\\r\\nNie znają wiatrów tchnienia ni światła promieni\\r\\nChoćbyś tam nawet poszła, twe gniewy mam za nic,\\r\\nBo wiem, że zuchwałości żadnych nie znasz granic».\\r\\n    Na to i słowa Hera zmartwiona nie rzekła.\\r\\nTymczasem ziemię czarnym kirem noc powlekła,\\r\\nA słońce świetną głowę skryło w oceanie.\\r\\nZ żalem gasnące światło widzieli Trojanie;\\r\\nPrzeciwnie Grekom, tyle cierpiącym od rana,\\r\\nPrzyjemna noc i trzykroć była pożądana.\\r\\n    Ściągnąwszy lud na przestrzeń od trupów daleką,\\r\\nHektor miał Trojan radę nad Skamandru rzeką;\\r\\nZsiedli z wozów, słuchali słów z ust Pryjamida.\\r\\nJedenastołokciowa w ręku jego dzida,\\r\\nBłyszczy się ostrze złotym objęte pierścieniem;\\r\\nWódz tak mówi otoczon licznym zgromadzeniem:\\r\\n— «Słuchajcie mnie, Trojanie i Dardany mężne,\\r\\nI wiernych sprzymierzeńców zastępy potężne!\\r\\nMniemałem, że zniszczywszy achajskie narody,\\r\\nWrócę dzisiaj zwycięzcą w Ilijonu grody:\\r\\nAle noc nieprzyjazne rozpostarła cienie,\\r\\nJej winni Grecy swoje i naw ocalenie.\\r\\nCzarnej ustąpmy nocy, gotujmy wieczerze,\\r\\nI koń wyprzężon z wozu niech posiłek bierze.\\r\\nSprowadźcie z miasta wszystko, co do uczty trzeba:\\r\\nWoły, owce i wino, i dostatkiem chleba.\\r\\nDrzewa także przywieźcie, aby niźli ranna\\r\\nWnidzie Jutrzenka, światłość biła nieustanna\\r\\nI błyszczące płomienie, aż do nieba wzniosła;\\r\\nBo może Grecy, szybkie zgotowawszy wiosła,\\r\\nUciekać zechcą skrycie przez morskie odmęty:\\r\\nNiech przynajmniej nie wsiędą spokojnie w okręty,\\r\\nNiech strzała ich dosięgnie albo grot miedziany\\r\\nI aż w domach głębokie opatrują rany!\\r\\nNiech klęska ich narodom za naukę stoi,\\r\\nAby nigdy nieść wojny nie śmiały do Troi!\\r\\nWoźni zaś w mieście wielkim to powiedzą głosem,\\r\\nBy młodzież i poważne starce z siwym włosem\\r\\nWstąpiły na stawiane boską ręką wieże;\\r\\nPłeć niechaj ognie pali i niech każdy strzeże,\\r\\nAżeby się zdradziecko Achaje nie skradły\\r\\nI w miasto pozbawione obrońców nie wpadły.\\r\\nTak uczyńcie, jak mówię, Trojanie waleczni!\\r\\nObmyśliłem, żebyśmy dziś byli bezpieczni…\\r\\nDziś przez całą noc pilnie odprawujmy straże!\\r\\nRano, skoro się pierwsza Jutrzenka pokaże,\\r\\nPoniesiem bój okrutny aż pod same nawy.\\r\\nObaczę, czy Diomed, ów rycerz tak żwawy,\\r\\nDo murów mnie odpędzi, czy sam legnie trupem\\r\\nI ozdobi prawicę moją świetnym łupem…\\r\\nObym się tak nie starzał i tak nie umierał\\r\\nI taką cześć jak Pallas i jak Feb odbierał,\\r\\nJak pewny jestem w dzień ten Achajów zagłady!\\r\\n    Rzekł, a na to niezmierny powstał okrzyk rady.\\r\\nCzynią rozkaz rycerze: wraz każdy wyprząże\\r\\nI do wozu spocone konie lejcem wiąże.\\r\\nZ miasta zaś sprowadzają, co do uczty trzeba:\\r\\nWoły, owce i wino i dostatkiem chleba.\\r\\nZwożą drzewo, palą się mnogie w polu stosy,\\r\\nA wiatry wznoszą gęste dymy pod niebiosy.\\r\\nPrzez noc dumną Trojanie pasąc się nadzieją,\\r\\nSiedzą zbrojni w swych szykach, ognie zaś goreją.\\r\\nJako gwiazd grono pięknie przy księżycu błyszczy,\\r\\nGdy wiatr tak przyjemnego widoku nie niszczy,\\r\\nGóry widać i wzgórki, i zielone gaje,\\r\\nCałe się niebo w swojej świetności wydaje,\\r\\nA pasterz w miłym sercu raduje się szczerze:\\r\\nTak też, gdzie Ilijonu czerniły się wieże,\\r\\nMiędzy achajską flotą i Skamandrem czystym\\r\\nCałe się świeci pole płomieniem rzęsistym.\\r\\nTysiąc ogniów się pali, a przy każdym siedzi\\r\\nPięćdziesiąt bohaterów błyszczących od miedzi.\\r\\nJęczmień i owies chrupiąc, wyglądają konie,\\r\\nAż się Jutrzenka wzniesie na różanym tronie.\\r\\n\\r\\n\\r\\n\\r\\nKsięga IX\\r\\n\\r\\nTak czuwali Trojanie, gdy na Greków padła\\r\\nZimnego strachu siostra, Ucieczka wybladła:\\r\\nRanne bólem, najstarsze umysły się chwieją.\\r\\nJak gdy nagle z Zefirem Boreasz zawieją\\r\\nBurząc ocean od ryb mnogich zamieszkany,\\r\\nNa bałwanach się czarne podnoszą bałwany\\r\\nZielsko i pianę miecąc morskiego łożyska:\\r\\nTak strach w Achajów piersiach drżącym sercem ciska.\\r\\nObchodzi Agamemnon, cały w smutku, w trwodze,\\r\\nI woźnym rozkazuje zwołać pierwsze wodze,\\r\\nLecz razem głos miarkować. Jego wspólna strata\\r\\nNajmocniej boli, jego najwięcej przygniata.\\r\\n    Usiadły wodze, troski na wszystkich wyryte.\\r\\nPowstał król Agamemnon, łzy lejąc obfite\\r\\nJak zdrój, który spod skały bystrym nurtem ciecze,\\r\\nI gęstym przerywane jękiem słowa rzecze:\\r\\n— «Przyjaciele, wodzowie, plemię wojny boga!\\r\\nW ciężką mnie trudność wprawia Zeusa moc sroga:\\r\\nBo, nielitosny, przedtem dał mi obietnicę,\\r\\nŻe nie wrócę, aż Trojan obalę stolicę.\\r\\nTeraz mi każe płynąć do Argos bez sławy,\\r\\nKiedym już tyle ludu stracił przez bój krwawy…\\r\\nWięc czas już do kochanej ojczyzny pośpieszyć,\\r\\nBo trudno się nad Troją zwycięstwem ucieszyć».\\r\\n    Rzekł, a na to ucichło całe zgromadzenie,\\r\\nI długo smutnym wargi ścisnęło milczenie;\\r\\nAż nareszcie Diomed waleczny tak powie:\\r\\n— «Nie miej za złe, że płochej sprzeciwiam się mowie…\\r\\nJeśli sam chcesz powracać, powracaj w tej porze,\\r\\nNawy twe bliskie brzegów, otwarte jest morze;\\r\\nDrudzy zostaną Grecy, aż Troi dobędą.\\r\\nJeśli i ci chcą wrócić, niech na nawy wsiędą,\\r\\nNiech płyną; my haniebnej ucieczki nie dzielem\\r\\nI póki będziem walczyć oba ze Stenelem,\\r\\nAż dumne wywrócimy Ilijonu grody,\\r\\nBośmy tu za boskimi przybili powody».\\r\\n    Rycerski Diomeda głos wszystkich przenika\\r\\nI zadziwiona rada z poklaskiem wykrzyka,\\r\\nGdy stary powstał Nestor: — «Godny ojca synu!\\r\\nNie tylko słyniesz w polu z rycerskiego czynu\\r\\nI radą pierwszy jesteś w rówienników rzędzie.\\r\\nNikt z Greków czucia twego naganiać nie będzie.\\r\\nWszyscy, co tu jesteśmy, zgodzimy się na nie;\\r\\nNajgłówniejsze atoli opuściłeś zdanie…\\r\\nTeraz nocy słuchajmy, gotujmy wieczerze,\\r\\nNiech za murem przy rowie straż mają rycerze!\\r\\nNajlepiej tę powinność poruczyć młodzieży.\\r\\nKrólu, masz moc, do ciebie rozkazać należy.\\r\\nWiekiem zaś oświeconych przywołaj na radę\\r\\nI daj im, jak przystoi, w namiocie biesiadę…\\r\\nA kiedy się wybrani wodzowie zgromadzą,\\r\\nNajlepszą radę przyjmiesz, jaką natchną nieba.\\r\\nAch! Jak dziś Grekom rady roztropnej potrzeba!\\r\\nTrojanin ognie pali przy okrętach blisko:\\r\\nKtóż zimno patrzeć może na to widowisko?\\r\\nTa noc lub zgubi wojsko nasze, lub ocali».\\r\\n    Tak rzekł, a wszyscy jego radzie się poddali.\\r\\nWraz się na straż rycerze wyprawiają młodzi:\\r\\nNestora syn, Trazymed, najpierwszy wychodzi,\\r\\nZa nim Jalmen, Askalaf, Aresowe syny,\\r\\nAfarej i Deipir, i śmiałymi czyny\\r\\nSławny Meryjon, siódmy — zacny syn Kreona.\\r\\nIdzie młodzież długimi dzidy uzbrojona,\\r\\nSiedmiu wodzów, swej rocie każdy przewodniczył,\\r\\nKażdy pod swoją władzą stu młodzieńców liczył.\\r\\nZ bronią w ręku przy rowie i murze zasiedli,\\r\\nTam zapalili ognie i wieczerzę jedli.\\r\\n    Agamemnon w namiocie swoim stół zastawia\\r\\nI najcelniejszym wodzom wdzięczną ucztę sprawia.\\r\\nNikt sobie tam smacznego pokarmu nie szczędził,\\r\\nA gdy głód i pragnienie każdy już odpędził,\\r\\nStarzec, z mądrych mający rad powszechną sławę,\\r\\nGorliwy o narodu achajskiego sprawę,\\r\\nZaczął swoje wykładać myśli w tym sposobie:\\r\\n— «Królu! Od ciebie zacznę i skończę na tobie.\\r\\nCiebie Zeus na czele narodów posadził,\\r\\nDał ci berło i prawa, żebyś o nich radził,\\r\\nZdania więc pierwszość zawsze przy tobie zostaje.\\r\\nAle kiedy kto inny dobrą radę daje,\\r\\nSłuchać jej powinieneś, a w uważnym względzie\\r\\nObjąwszy rzeczy, przyjąć to, co lepsze będzie.\\r\\nJa wszystko powiem szczerze podług przekonania\\r\\nI sądzę, że tu nie da nikt lepszego zdania.\\r\\nNie dziś je mam dopiero, ale wtedy jeszcze,\\r\\nBo klęski przeczuwało we mnie serce wieszcze,\\r\\nGdyś, królu, wzięciem branki Achilla rozżalił,\\r\\nNikt natenczas postępku twojego nie chwalił.\\r\\nJa cię wstrzymać od tego chciałem przedsięwzięcia,\\r\\nLecz ty, słuchając dumnej wielkości natchnięcia,\\r\\nObraziłeś rycerza, którego czczą bogi,\\r\\nI dziś jeszcze w namiocie masz jego łup drogi.\\r\\nMyślmy, jak by w nim zmiękczyć można gniew surowy\\r\\nPrzez miłe upominki, przez słodkie namowy».\\r\\n    Na to król: — «Mądry starcze, zawszem prawdę cenił\\r\\nI wdzięcznie to przyjmuję, żeś mój błąd wymienił.\\r\\nPrecz, ode mnie nikczemne błędu pokrywanie:\\r\\nMąż, którego czci Zeus, sam za wojsko stanie.\\r\\nJak tego uczcił, srodze zgromiwszy Achiwy!\\r\\nAle kiedy zbłądziłem przez gniew popędliwy,\\r\\nChcę go znowu mnogimi złagodzić ofiary.\\r\\nWymienię je przed wami, oto moje dary:\\r\\nDziesięć talentów złota, siedm trójnogów czystych,\\r\\nDwadzieścia naczyń, koni dwanaście ognistych…\\r\\nSiedm dziewcząt, zaleconych przemysłem i ciałem,\\r\\nKtóre, gdy podbił Lesbos, dla siebie wybrałem,\\r\\nPrzenoszące pięknością cały ród niewieści,\\r\\nA między nimi wzięta Bryzeis się mieści…\\r\\nTo wszystko zaraz weźmie, lecz niech się ukoi.\\r\\nA jeśli nam pozwolą bogi dobyć Troi,\\r\\nKiedy zdobytych łupów będziem czynić działy,\\r\\nMiedzią i złotem okręt wyładuje cały.\\r\\nDwanaście w nim Trojanek najpiękniejszych wsiędzie,\\r\\nTo jest, co najpierwszego po Helenie będzie.\\r\\nGdy nas wróconych ujrzy ojczysta kraina,\\r\\nZa zięcia go przybieram, uczczę go jak syna,\\r\\nNie różnię go z chowanym w dostatku Orestem.\\r\\nChryzotemis, z cór pierwsza, których ojcem jestem,\\r\\nIfijanassa druga, trzecia Laodyka\\r\\nNiech wybierze, bez opłat ślub ten go potyka.\\r\\nOwszem, ja mu dam posag. Nikt tak nie obdarzył\\r\\nSwej córy, gdy jej związki małżeńskie kojarzył.\\r\\nSiedm pięknych miast ode mnie wianem odziedziczy…\\r\\nOtrzyma on to wszystko, lecz niech się nie sroży.\\r\\nNiechaj da się ubłagać i gniew z serca złoży…\\r\\n— «Przemożny królu! — Nestor odzywa się stary\\r\\nWielkiej ceny przeznaczasz dla Achilla dary.\\r\\nWymieńmy zatem wodzów, którzy bez odwłoki\\r\\nDo rycerza spiesznymi udadzą się kroki.\\r\\nJa powiem, byle nie był wybór mój daremny:\\r\\nNiech Fojniks ich prowadzi, on bogom przyjemny,\\r\\nZ nim Odyseusz mową, Ajas sławny dzidą\\r\\nI dwaj woźni, Eurybat i Odyj, niech idą.\\r\\nDajcie wody na ręce, nakażcie milczenie,\\r\\nMoże się skłoni Kronid na nasze westchnienie».\\r\\n    Mądry wybór Nestora cała rada chwali.\\r\\nZaraz woźni na ręce wody im nalali,\\r\\nA puchary w kwieciste ustrojone wieńce,\\r\\nPełne wina, roznoszą między nich młodzieńce.\\r\\nGdy bogom należyte oddali ofiary\\r\\nI sami do dna z winem spełnili puchary,\\r\\nPosłowie się do swojej zabierają drogi.\\r\\nNestor głosem i ręką daje im przestrogi,\\r\\nNajbardziej zaś Itaki króla upomina,\\r\\nAby zmiękczył Peleja zawziętego syna.\\r\\n    Idą brzegiem, szumnymi szturmowanym wały.\\r\\nI boga, co swym berłem świat ogarnia cały,\\r\\nProszą, by mogli skłonić w gniewie duch zacięty.\\r\\nWkrótce przyszli, gdzie stały Ftyjotów okręty.\\r\\nZastają zajętego graniem bohatyra:\\r\\nOdzywała się w ręku jego wdzięczna lira\\r\\n(Łup ten, gdy Teby zdobył, znój jego nagrodził),\\r\\nŚpiewał rycerskie dzieła, tak swe bóle słodził.\\r\\nPatrokl siedząc naprzeciw nadstawuje ucha\\r\\nI w milczeniu do końca jego pienia słucha.\\r\\nWtem posłowie wchodzą. Odyseusz na czele,\\r\\nStają przed bohaterem. Zadziwiony wiele,\\r\\nRzucił lirę i z miejsca natychmiast wyskoczył;\\r\\nWstał i Patrokl zdumiony, skoro wodzów zoczył.\\r\\n— «Czyli was tu potrzeba, czyli przyjaźń trudzi\\r\\nRzekł ściskając ich Pelid — miłych witam ludzi.\\r\\nChoć jestem zagniewany, was uważam przecie\\r\\nJako moich najdroższych przyjaciół na świecie».\\r\\nTo mówiąc, do namiotu swojego wprowadza\\r\\nI na krzesłach purpurą okrytych posadza.\\r\\n    Zaraz do Menojtiosa odzywa się syna:\\r\\n— «Największy mi dzban przynieś, nie oszczędzaj wina,\\r\\nNiechaj czasza przed każdym napełniona stoi!\\r\\nPrzyszli do mnie najlepsi przyjaciele moi».\\r\\n    Na te słowa czym prędzej Patrokl się zawinie.\\r\\nPelid stawia przy ogniu szerokie naczynie,\\r\\nKładzie w nie wielkie sztuki kozy i barana,\\r\\nMieści się i ćwierć wieprza, tłustością oblana.\\r\\nAutomedon wstrzymywał mięso, Pelid siekał\\r\\nI porąbane szuki na rożny nawlekał.\\r\\nPatrokl wielki podnieca ogień silnym tchnieniem,\\r\\nA gdy już konającym iskrzył się płomieniem,\\r\\nSolą mięso potrząsa, węgle rozpościera\\r\\nI obciążone rożny na głazach opiera.\\r\\nSkoro się zaś upiekło wszystko jak potrzeba,\\r\\nZ pięknych koszów wykładał Patrokl sztuki chleba;\\r\\nAchilles mięso dzieli, siedząc z drugiej strony\\r\\nPrzeciw miejscu, gdzie siedział Odyseusz wsławiony.\\r\\nLecz i wezwanie bogów nie wyszło z pamięci:\\r\\nDla nich Patrokl pierwiastki mięsa w ogniu święci.\\r\\nIm zgotowana uczta do smaku przypadła,\\r\\nA kiedy już dość mieli napoju i jadła,\\r\\nAjas ostrzegł Fojniksa; lecz Itak nie czekał,\\r\\nNalał wina i rzeczy zagaić nie zwlekał:\\r\\n— «Bądź szczęśliwy, Achillu! Uczty nam nie braknie,\\r\\nI u Atryda mamy, czego serce łaknie,\\r\\nI od ciebie jesteśmy przyjęci tak hojnie.\\r\\nLecz możnali się ucztą dziś bawić spokojnie?\\r\\nWielkiej, bogów kochanku, lękamy się klęski.\\r\\nJeśli nie błyśnie w twojej ręce miecz zwycięski,\\r\\nNie wiem, czy zginie flota, czyli się ocali.\\r\\nJuż ze sprzymierzeńcami Trojanie zuchwali\\r\\nObozem nawy nasze otaczają z bliska,\\r\\nOgień ich przed greckimi namiotami błyska;\\r\\nGrożą, iż do okrętów przedrą się ich roty.\\r\\nKronid pomyślne znaki daje im przez grzmoty.\\r\\nHektor szczęściem nadęty miota się zażarcie,\\r\\nA czując, że od władcy pioruna ma wsparcie,\\r\\nNi się na ludzi ni też na bogów ogląda:\\r\\nWściekły, wzejścia Jutrzenki jak najprędzej żąda,\\r\\nAżeby do ostatniej przywiózł nas żałoby;\\r\\nMówi, że z naw przepyszne pozdziera ozdoby,\\r\\nPłomieniem nasze zniszczy okręty, a razem\\r\\nZdumione Greki w dymie wytępi żelazem.\\r\\nLękam się, żebym skutku tych gróźb nie obaczył\\r\\nI żeby nam okrutny wyrok nie przeznaczył\\r\\nDaleko od ojczyzny tu zginąć pod Troją.\\r\\nWstań więc i choć nierychło, zbaw nas ręką twoją.\\r\\nUskrom zuchwałych Trojan w szalonym zapędzie;\\r\\nGdy złe już dojdzie kresu, lekarstwa nie będzie.\\r\\nPo zgubie ból uczujesz, lecz późna ta żałość.\\r\\nUprzedź więc dzień okropny i daj Grekom całość.\\r\\n    Ach! Przyjacielu, wspomnij na ojca przestrogę,\\r\\nW sam dzień, gdy cię wyprawiał do Atryda w drogę:\\r\\n— «Synu — rzekł — jeśli zechce Hera i Pallada,\\r\\nIch łaska bohaterską odwagę ci nada;\\r\\nTy hamuj dumne serce i umysł niezgięty:\\r\\nLepsza ludzkość, silniejsze dobroci ponęty»…\\r\\nNiech więc rozum nad serca zapałem przemaga!\\r\\nAgamemnon drogimi darami cię błaga\\r\\nI byś tylko cierpliwie wysłuchać mnie raczył,\\r\\nPowiem, jakie ci dary dopiero przeznaczył:\\r\\nDziesięć talentów złota, siedm trójnogów czystych,\\r\\nDwadzieścia naczyń, koni dwanaście ognistych…\\r\\nSiedm dziewcząt, zaleconych przemysłem i ciałem,\\r\\nKtóre, gdyś podbił Lesbos, wziął dla siebie działem,\\r\\nPrzenoszące pięknością cały ród niewieści.\\r\\nA między nimi wzięta Bryzeis się mieści…\\r\\nTo masz zaraz, jak tylko gniew twój się ukoi.\\r\\nA jeśli nam pozwolą bogi dobyć Troi,\\r\\nKiedy zdobytych łupów będziem czynić działy.\\r\\nMiedzią i złotem okręt wyładujesz cały:\\r\\nDwanaście z tobą niewiast najpiękniejszych wsiędzie,\\r\\nTo jest, co najpierwszego po Helenie będzie.\\r\\nGdy wrócim, coś większego masz jeszcze w ofierze:\\r\\nUczci cię jako syna, za zięcia przybierze.\\r\\nRóżnicy między tobą i Orestem nie ma.\\r\\nRośnie mu trzy cór pięknych, jedna Chryzotema,\\r\\nIfijanassa druga, trzecia Laodyka:\\r\\nSam wybierzesz, bez opłat ślub ten cię potyka;\\r\\nOwszem, ojciec da posag; nikt tak nie obdarzył\\r\\nSwej córy, gdy jej związki małżeńskie kojarzył.\\r\\nSiedem miast zięć od niego wianem odziedziczy…\\r\\nTakie skoro gniew złożysz, czyni ci ofiary.\\r\\nA jeślić nienawistny król i jego dary,\\r\\nUlituj się nad Greki w nieszczęściu tak srogiem,\\r\\nTy sam będziesz ich zbawcą, ty będziesz ich bogiem.\\r\\nOto dzień wielkiej chwały, oto właśnie pora,\\r\\nKiedy trupem szczęśliwie położysz Hektora.\\r\\nSam się pod oręż stawia w szalonym zapale,\\r\\nSam pod oczy przychodzi, chlubiąc się zuchwale,\\r\\nŻe mu żaden z rycerzy greckich nie jest rowny».\\r\\n    Pelid tak odpowiedział: — «Odysie szanowny!\\r\\nJa wam szczerze wyłożę czucia mojej duszy\\r\\nI to powiem, od czego nic mnie nie poruszy,\\r\\nAbyście, przedsięwzięcia mojego pamiętni,\\r\\nWięcej dla uszu moich nie byli natrętni:\\r\\nW równej mam nienawiści z Hadem obłudnika,\\r\\nW którym chytrze odbiega serce od języka.\\r\\nOtwieram więc myśl moją: i król wasz daremnie,\\r\\nI kto z Greków rozumie, że ją zmieni we mnie.\\r\\nNie ma tu ceny męstwo, za nic krwawe znoje.\\r\\nCzy kto z nieprzyjacielem ciągle toczy boje\\r\\nI szuka niebezpieczeństw, czy podle tył poda,\\r\\nDla obu tu cześć jedna i jedna nagroda,\\r\\nJednak rycerz i gnuśnik równie legną w grobie.\\r\\nZa tyle prac i znojów cóżem zebrał sobie?\\r\\nCom zyskał, w każdym boju mogąc paść bez duchu?\\r\\nJak ptaszek, mając dzieci w miękkim jeszcze puchu,\\r\\nSzuka żeru, o sobie dla nich nie pamięta,\\r\\nByleby tylko lube pożywił pisklęta:\\r\\nTak ja w nocach bezsennych ciężkiem znosił trudy,\\r\\nWe dnie się z walecznymi potykałem ludy,\\r\\nBrodziłem ustawicznie we krwi nie znużony,\\r\\nPiersi moich za wasze nadstawiając żony.\\r\\nDwanaście miast dobyłem z okręty mojemi,\\r\\nJedenaściem ich pieszy zwalił na tej ziemi:\\r\\nWziąłem łupy, mogłem się zbogacić niezmiernie\\r\\nLecz wszystko Atrydowi oddawałem wiernie.\\r\\nSiedząc przy flocie, z mojej pracy się nadymał,\\r\\nMało rozdał, a więcej dla siebie zatrzymał…\\r\\nBrankę mi wziął, mnie zdradził: próżne teraz żale,\\r\\nPróżno mnie szuka podejść, znam go doskonale.\\r\\nNiech z wodzami, niech z tobą radzi, cny Odysie,\\r\\nJak odeprzeć te ognie, które Troja niesie.\\r\\nNiemałych on beze mnie już dokazał rzeczy.\\r\\nMur wyniósł, rów wykopał dla Trojan odsieczy.\\r\\nJeszcze palami szańce nasrożył dokoła;\\r\\nPrzecież i tak Hektora zatrzymać nie zdoła.\\r\\nDopókim ja na czele Greków na plac chodził,\\r\\nHektor od murów z dala potyczki nie zwodził,\\r\\nPod bramą stał i bukiem — raz na mnie zaczekał,\\r\\nAle gdym się przybliżył, natychmiast uciekał.\\r\\nJuż ja na niego więcej nie jestem zawzięty.\\r\\nZ pierwszą Jutrzenką spycham na morze okręty.\\r\\nGdy z bogami Zeusa świętym uczczę darem\\r\\nI wyładuję nawy kosztownym ciężarem,\\r\\nObaczysz je, gdy zechcesz, na płynnej przestrzeni\\r\\nI jak od gęstych wioseł morze się zapieni.\\r\\nJeśli Posejdon dobrą żeglugę dać raczy,\\r\\nOjczystą ziemię flota za trzy dni zobaczy…\\r\\nI drugim Grekom radzę powrócić do domu:\\r\\nNie legnie od waszego Ilijon pogromu.\\r\\nMa Troja wojska mężne, Zeus jej obrońca;\\r\\nNigdy wy pracy waszej nie ujrzycie końca.\\r\\nNieścież odpowiedź wierną, jak posłom przystoi,\\r\\nŻe Pelid nigdy gniewu swego nie ukoi,\\r\\nŻe trwały w przedsięwzięciu. Przez inną więc radę\\r\\nNiech oddalą od wojska i floty zagładę,\\r\\nBo na mnie polegają wcale bezrozumnie.\\r\\nFojniks niech tu zostanie i nocuje u mnie\\r\\nJutro na okręt ze mną wsiędzie, gdy stąd ruszę,\\r\\nLecz jeżeli sam zechce, bo go nie przymuszę».\\r\\n    Skończył, a na te słowa oniemiały posły:\\r\\nZdziwiła ich odmowa i ton tak wyniosły.\\r\\nAż z płaczem Fojniks drżący nad okrętów losem\\r\\nPrzerywanym jękami zaczął mówić głosem:\\r\\n— «Jeżeli, Achillesie, ruszasz stąd okręty,\\r\\nNie chcesz floty ocalić i w gniewie zawzięty\\r\\nZamiast uśmierzenia się jątrzysz w sercu ranę,\\r\\nJakże tu sam, bez ciebie, mój synu, zostanę?\\r\\nMnie ojciec twój powierzył młode lata twoje,\\r\\nKiedy cię za Atrydem wysyłał na boje.\\r\\nNie znałeś jeszcze ani Aresowej sprawy,\\r\\nAni sztuki mówienia, z której tyle sławy.\\r\\nChciał więc twą niedojrzałość przeze mnie prowadzić,\\r\\nByś umiał dzielnie walczyć i rozsądnie radzić.\\r\\nSynu! Nic mnie od ciebie oderwać nie zdoła,\\r\\nNi choćby zetrzeć zmarszczki chciał bóg z mego czoła,\\r\\nWrócić kwitnącą młodość, jaki wtenczas byłem,\\r\\nGdy dla niechęci ojca Grecyję rzuciłem…\\r\\nUciekałem przez wielkie Grecyi płaszczyzny,\\r\\nAż wreszcie obaczyłem Ftyjotów grunt żyzny,\\r\\nI w trzody zamożysty, i obfity w zboże.\\r\\nNic z Peleja przyjęciem zrównać się nie może,\\r\\nKochał mnie, jak dla syna człowiek ma kochanie,\\r\\nGdy wpośród zbiorów ojcem na starość zostanie.\\r\\nOn mnie bogactwy, on mnie chwałą przyozdobił,\\r\\nOn dał berło i królem Dolopów mnie zrobił.\\r\\nA ty, czym dzisiaj jesteś, Achillesie boski,\\r\\nTo najwięcej sprawiły moje czułe troski.\\r\\nJam cię zawsze na obiad do stołu prowadził:\\r\\nPókim cię na kolanach moich nie posadził,\\r\\nNie chciałeś brać pokarmu. Jam do ust przytykał\\r\\nCzaszę, jam dawał sztuczki, któreś ty połykał.\\r\\nCzęstoś na szatę pokarm rzucił z ust dziecięcych.\\r\\nPrzykrość w pielęgnowaniu twych lat niemowlęcych\\r\\nZnosiłem w tej nadziei, że gdy bóg przeszkodził,\\r\\nAżeby się potomek z mych bioder urodził,\\r\\nCiebie, plemię Peleja, za syna przyswoję,\\r\\nI ty przeciw nieszczęściu wesprzesz starość moję.\\r\\n    Uśmierz się Achillesie! Jaki zakał szpetny,\\r\\nGdyby był niezbłagany umysł tak szlachetny!\\r\\nBogowie, wyżsi od nas cnotą, stopniem, władzą,\\r\\nJednak ludziom grzeszącym ubłagać się dadzą,\\r\\nI choć już są gotowi ciężkie zesłać kary,\\r\\nŁagodzą się przez prośby, kadzidła, ofiary.\\r\\nWszakże prośby Zeusa wielkiego są plemię:\\r\\nUłomne, słabą nogą wędrują przez ziemię,\\r\\nZ czołem zmarszczką pokrytym, ze spuszczonym okiem.\\r\\nIdą ciągle za Winą: ona silnym krokiem\\r\\nPoprzedza je i szkody między ludźmi sieje;\\r\\nPróśb ręka na jej rany słodki balsam leje.\\r\\nGdy przyjdą do człowieka, a ten ich usłucha,\\r\\nNa jego ślub chętnego nadstawują ucha:\\r\\nKto je odrzuca, Zeus mści się tej pogardy,\\r\\nZsyła Winę i przez nią karze umysł hardy.\\r\\nUczcij je, Achillesie! Hołdów ci nie skąpią,\\r\\nKtórym i najzaciętsze umysły ustąpią.\\r\\nGdyby trwał w złości Atryd, uznać błąd swój zwlekał,\\r\\nGdyby darów nie dawał, innych nie przyrzekał:\\r\\nChoć Greków stan okropny, nigdy bym atoli\\r\\nNie żądał, byś gniew złożył i wsparł ich w niedoli.\\r\\nDziś gdy wiele, na przyszłość więcej jeszcze daje,\\r\\nGdy cię przez pierwszych mężów błagać nie przestaje\\r\\nI którzy są najlepsi przyjaciele twoi,\\r\\nNi prośbą ich, ni przyjściem gardzić nie przystoi.\\r\\nDotąd żal twój był słuszny, odtąd już nie będzie.\\r\\nZnamy, jak dawni mieli cześć na wielkim względzie,\\r\\nZwyciężali gniew jednak i serce uporne,\\r\\nBłagali się przez dary, przez prośby pokorne»…\\r\\n— «Ojcze Fojniksie! Starcze kochany od nieba\\r\\nRzekł Achilles — mnie wcale takiej czci nie trzeba:\\r\\nKronid, pan niebios, chwałą zaszczyci mnie wszędzie:\\r\\nI sam, póki ożywać te piersi duch będzie\\r\\nI póki pełen zdrowia kolanami władam,\\r\\nZachowam ją. Ty słuchaj, co ja ci przekładam:\\r\\nNie przychodź dla Atryda jęczeć tu i szlochać,\\r\\nNieprzyjaciela mego ty nie możesz kochać:\\r\\nMiłego w tobie męża wnet bym znienawidził:\\r\\nKim ja się brzydzę, trzeba, byś ty się nim brzydził.\\r\\nDziel moją cześć! Odpowiedź przez tych będą mieli;\\r\\nTy zostań i na miękkiej śpij u mnie pościeli.\\r\\nSkoro błyśnie Jutrzenka, za pierwszym zaraniem\\r\\nNaradzim się, czy ruszym, czy jeszcze zostaniem».\\r\\n    To rzekłszy, Patroklowi przez oka skazanie\\r\\nZalecił dla Fojniksa gotować posłanie\\r\\nChcąc, by prędzej myślały o powrocie posły.\\r\\nNatenczas się odezwał tak Ajas wyniosły:\\r\\n— «Pójdźmy, synu Laerta, nie masz tu co bawić,\\r\\nŻadnego skutku prośby nie są zdolne sprawić.\\r\\nNa radzie wybór greckich bohaterów siedzi\\r\\nI niecierpliwie czeka jego odpowiedzi.\\r\\nOdnieśmy oną wiernie, jakożkolwiek smutna.\\r\\nLecz w Achillesie dusza twarda i okrutna:\\r\\nNiezbłagany! Upornie w swym gniewie się zaciął,\\r\\nGardzi czcią wszystkich Greków, szacunkiem przyjaciół.\\r\\nZawzięty! Nielitosny! A wszakże zapłata\\r\\nNiejednemu nagradza śmierć syna i brata;\\r\\nDawszy okupy, siedzi spokojnie morderca,\\r\\nTamten zapał umarza zjątrzonego serca.\\r\\n    Ty duszę masz niezgiętą, ćmiącą twe zalety.\\r\\nI o cóż ten gniew straszny? Dla jednej kobiety!\\r\\nTeraz ci dajem siedem prześlicznej urody,\\r\\nNiesiem dary, Achillu! Nakłoń się do zgody!\\r\\nSzanuj wreszcie dom własny i pamiętaj o tem,\\r\\nŻe jak posły pod twoim jesteśmy namiotem:\\r\\nSama tu przyjaźń krokom naszym przewodniczy,\\r\\nNikt cię więcej nie kocha, nikt lepiej nie życzy».\\r\\n    Na to Achilles: — «W pierwszej cenie jesteś u mnie,\\r\\nLubię twoją otwartość, mówiłeś rozumnie.\\r\\nAle mi serce wzdyma ta sroga ohyda:\\r\\nTaką krzywdę poniosłem przez dumę Atryda,\\r\\nJakbym był najpodlejszy na ziemi wyrzutek!\\r\\nWy idźcie i poselstwa opowiedzcie skutek»…\\r\\n    Tak rzekł; oni wracają, Odys im przywodzi.\\r\\nPatrokl zaleca brankom i przytomnej młodzi\\r\\nCzym prędzej dla Fojniksa zgotować posłanie:\\r\\nŚcielą kobierce, płótno i skóry baranie.\\r\\nŚpi starzec, oczekując Jutrzenki powrotu.\\r\\nPelid się kładzie w głębi swojego namiotu…\\r\\n    Przyszły posły, witają ich wodze koleją\\r\\nZ czaszą w ręku, a między trwogą i nadzieją,\\r\\nPytają, jaki skutek ich poselstwo niesie.\\r\\nPierwszy rzekł Agamemnon: — «Powiedz, Odyssesie,\\r\\nCzy chce odeprzeć ogniem grożące Trojany,\\r\\nCzyli też w swoim gniewie trwa nieubłagany?\\r\\n    Zahartowan był Odys na wszystkie zdarzenia:\\r\\n— «Królu — rzecze — nic jego serca nie odmienia:\\r\\nZamiast by się ubłagał, nie ma w gniewie miary,\\r\\nProśby twoje odrzuca, gardzi twymi dary.\\r\\n— «Niech Atryd — rzekł — z innymi wodzami się trudzi,\\r\\nJak by wyrwał od zguby i flotę, i ludzi».\\r\\nGrozi, że skoro tylko pierwsze błyśnie zorze,\\r\\nNatychmiast zepchnie swoje okręty na morze.\\r\\n— «I drugim — przydał — Grekom radzę iść do domu:\\r\\nNie legnie od waszego Ilijon pogromu.\\r\\nMa Troja liczne wojska, Zeus jej obrońca;\\r\\nNigdy wy pracy waszej nie ujrzycie końca».\\r\\nTakie są jego słowa. Jeśli się podoba,\\r\\nI Ajas, i dwaj woźni, ludzie mądrzy oba,\\r\\nTo, com powiedział, swoim potwierdzą wyrazem;\\r\\nFojniks zaś tam nocuje, za jego rozkazem.\\r\\nJutro z nim, jeśli zechce, na okręty wsiędzie,\\r\\nLecz ma wolność zupełną, musić go nie będzie».\\r\\n    Skończył, a na to rada oniemiała siedzi,\\r\\nDumnym zdziwiona tonem jego odpowiedzi;\\r\\nI długi czas im smutek słowa wyrzec nie da,\\r\\nAż nareszcie mężnego słyszą Diomeda:\\r\\n    — «Obyś był przed Achillem, królu, się nie schylał!\\r\\nObyś był się dla niego tak szczodrze nie wylał!\\r\\nDość już dumny, na większąś dumę dziś go wsadził.\\r\\nNie myślmy więcej o nim. Sam on będzie radził,\\r\\nCzy ma płynąć, czy zostać. Lecz ujmie się broni,\\r\\nKiedy go własny zapał lub który bóg skłoni.\\r\\nA teraz wszyscy chciejcie pójść za zdaniem mojem:\\r\\nGdyśmy się zasilili jadłem i napojem,\\r\\nBo niewiele wart rycerz, którego głód ciśnie,\\r\\nIdźmy spocząć; a skoro Jutrzenka zabłyśnie,\\r\\nUstaw, królu, przed flotą jazdę i piechotę,\\r\\nA głosem i przykładem pobudzaj ochotę».\\r\\n    Tak rzekł wielki Diomed. Jego męska rada\\r\\nCałemu zgromadzeniu do serca przypada.\\r\\nLeją wino, wraz każdy do siebie pospiesza;\\r\\nKładą się, sen ich prace i troski zawiesza.\\r\\n\\r\\n\\r\\n\\r\\nKsięga X\\r\\n\\r\\nInni wodzowie, liczne sprawujący ludy,\\r\\nW słodkim spoczynku dzienne utopili trudy.\\r\\nSam Atryd, co powszechny trzymał rząd nad Greki,\\r\\nTysiączne ważąc myśli, nie zamknął powieki…\\r\\nGdy na obóz trojański rzuci oczy drżące,\\r\\nTrwożą go zapalonych płomieni tysiące,\\r\\nPrzeraża głos piszczałek i mężów wołanie.\\r\\nLecz patrząc, w jakim flota, w jakim wojsko stanie,\\r\\nTarga włosy z rozpaczy, władcy gromu wzywa,\\r\\nA jęk po jęku z piersi gwałtem się wyrywa.\\r\\n    Kiedy się tak myślami dręczącymi trudzi,\\r\\nWziął przed się pójść do starca, najmędrszego z ludzi,\\r\\nBy z nim spólnie ułożył pożyteczną radę\\r\\nI wiszącą nad wojskiem oddalił zagładę.\\r\\nWstaje prędko, na członki szatę wdziać pospiesza,\\r\\nWiąże sandał, na barkach lwią skórę zawiesza\\r\\nBarwy płowej (od ramion do kostek mu spada),\\r\\nNareszcie bierze oszczep, którym dzielnie włada.\\r\\n    Równie od Menelaja oczu sen daleki,\\r\\nRówna trwoga w umyśle. Drżał, ażeby Greki,\\r\\nCo dla niego, bój niosąc, wielkie przeszły wody,\\r\\nSmutnie pod trojańskimi nie poległy grody.\\r\\nWziął swój oszczep, na głowę z miedzi szyszak włożył,\\r\\nPantery cętkowaną skórą grzbiet nasrożył\\r\\nI biegł obudzić brata, który wyniesiony\\r\\nBerłem nad wszystkich wodzów, jak bóstwo był czczony…\\r\\nAgamemnon, gdy brata przy sobie obaczy,\\r\\nTen swoje troski zaraz w tych słowach tłumaczy:\\r\\n— «Dlaczego się uzbrajasz, jakie masz układy?\\r\\nChcesz-li kogo do Trojan wysyłać na zwiady?\\r\\nAle ja bardzo wątpię, aby w tej potrzebie\\r\\nChciał kto przyjąć tak trudną powinność na siebie:\\r\\nPójść między nieprzyjaciół samemu i w nocy,\\r\\nJakiej trzeba śmiałości! Jakiej w duszy mocy!\\r\\n— «Rady chytrej potrzeba — rzekł król — bracie luby,\\r\\nJak by wojsko i flotę zachować od zguby.\\r\\nKronid się zmienił, prośby nasze są daremne,\\r\\nHektora mu dziś tylko ofiary przyjemne.\\r\\nNajwiększych bohaterów on dziś chwałę zmazał,\\r\\nŻaden rycerz w dniu jednym tyle nie dokazał…\\r\\nOrężem jego wziąwszy klęskę tak ogromną,\\r\\nRozumiem, że jej nigdy Grecy nie zapomną.\\r\\nBież, przywołaj Ajasa z królem Krety siwym,\\r\\nJa do Nestora krokiem pospieszę skwapliwym,\\r\\nAżeby poszedł ze mną, gdzie są nasze straże:\\r\\nNajlepiej usłuchają, gdy starzec rozkaże.\\r\\nSyn jego tam przywodzi. Najwięcej zlecona\\r\\nStraż obozu na niego i na Meryjona».\\r\\n    A Menelaj się pyta, by uniknąć błędu:\\r\\n— «Powiedz mi, ze krwi bracie, a królu z urzędu,\\r\\nCzy na miejscu przy strażach mam na ciebie czekać,\\r\\nCzy dawszy im rozkazy, powrotu nie zwlekać?\\r\\n    Król na to: — «Zostać, owszem, każe myśl ostrożna:\\r\\nW takich ciemnościach łatwo pominąć się można.\\r\\nPrzez tyle dróg w obozie nietrudne zbłądzenie.\\r\\nGdziekolwiek pójdziesz, głośne zalecaj baczenie…\\r\\nCzuwajmy, zagrzewajmy, bo chciał wyrok boski\\r\\nSkazać nas od kolebki na prace i troski.\\r\\n    Tak rozkazawszy bratu, sam czym prędzej zmierza\\r\\nDo Nestora, czułego narodu pasterza.\\r\\nObok namiotu w łożu miękkim śpi spokojny.\\r\\nTuż przy nim cały jego był porządek zbrojny:\\r\\nDwie dzidy, puklerz, szyszak z rycerskim też pasem.\\r\\nTen brał, gdy niestrwożony Aresa hałasem\\r\\nProwadził szyki starzec na okrutne boje\\r\\nI ciężkie znosił prace mimo lata swoje.\\r\\nPrzebudza się król Pylów, sen opada z powiek,\\r\\nPyta, na łokciu wsparty: — «Coś ty jest za człowiek,\\r\\nCo w nocy po obozie błędne stawiasz kroki,\\r\\nWtenczas, gdy oczy wszystkich ujął sen głęboki?\\r\\nCzy z straży kogo szukasz? Czyli z towarzyszy?\\r\\nPowiedz! Lecz do mnie, wara! Nie zbliżaj się w ciszy!»\\r\\n— «O Nestorze! — król mówi. — Ty Greków nadzieja,\\r\\nOto nieszczęśliwego syna masz Atreja,\\r\\nKtórego, póki ciągną Mojry życia przędzę,\\r\\nWięcej nad wszystkich Zeus przeznaczył na nędzę.\\r\\nBłąkam się, sen mi słodki nie zamknie powieki,\\r\\nTrwożą mnie srogie klęski wiszące nad Greki,\\r\\nUpadam na umyśle, drży mi w piersiach serce,\\r\\nGaśnie we mnie nadzieja w ostatniej iskierce.\\r\\nPrzeto, jeśli co myślisz, wszak sen cię nie mroczy,\\r\\nPójdźmy na miejsce straży i na własne oczy\\r\\nZobaczmy, czy pod pracą i snem nie uległa:\\r\\nTak bezpieczeństwa wszystkich bardzo by źle strzegła.\\r\\nNieprzyjaciel jest blisko. Nie wiemy, czy nocą\\r\\nNie przemyśla nas podejść za cieni pomocą».\\r\\n    A na to król sędziwy Pylów odpowiada:\\r\\n— «Nie lękaj się, by Zeus, co piorunem włada,\\r\\nWszystkie myśli Hektora do skutku przywodził…\\r\\nIdę chętnie za tobą, niech wstaną i drudzy,\\r\\nDiomed i Odyseusz, Aresowi słudzy,\\r\\nI prędki Oileid, i Meges waleczny.\\r\\nJak by ten bieg uczynił dla nas pożyteczny,\\r\\nCo by się do stanowisk odległych potrudził\\r\\nI tam Idomeneja z Ajasem obudził!…\\r\\n    Bierze szatę, na stopy sandały przyciąga,\\r\\nZ purpury płaszcz dwoisty srebrną haftką sprząga,\\r\\nKtórym starzec wygodnie całe ciało kryje:\\r\\nMiękka wełna krętymi kędziory się wije.\\r\\nA kiedy już uzbroił rękę długą dzidą,\\r\\nOba z Agamemnonem wzdłuż okrętów idą.\\r\\nNa mądrego Odysa Pylów mówca krzyknął:\\r\\nCzujne rycerza ucho zaraz głos przeniknął,\\r\\nWybiega i takimi pyta ich słowami:\\r\\n— «Czemu w noc po obozie błąkacie się sami?\\r\\nJakie niebezpieczeństwo do tego przymusza?»\\r\\n    A król: — «Niech cię to, wodzu, na nas nie obrusza,\\r\\nŻe ci nie pozwalamy spoczywać do woli.\\r\\nAch! Lękamy się dzisiaj najsroższej niedoli!\\r\\nŚpiesz, obudzimy drugich. Spólna skaże rada,\\r\\nCzy nam wojować, czyli uciekać wypada».\\r\\n    Rzekł; Odyseusz na chwilę do namiotu skoczył,\\r\\nWziął tarczę i za nimi udać się nie zwłoczył.\\r\\nPrzyszli do Diomeda. Ten, w zbrojnej odzieży,\\r\\nPod niebem przy namiocie rozciągniony leży.\\r\\nObok snu używają mężne wojowniki:\\r\\nGłowy na tarczach wsparte; w ziemię wbite piki\\r\\nBlask na kształt błyskawicy rzucają do góry.\\r\\nPod sobą wódz posłanie miał z wołowej skóry,\\r\\nA przepyszny kobierzec rozpostarł pod głową.\\r\\nTrącił go lekko Nestor i tą zagrzał mową:\\r\\n— «Wstań! Wstań, Tydeja synu! Wcale nie przystoi,\\r\\nŻe gdy my czujem, ciebie jednego sen poi.\\r\\nNie razi cię z pagórka wrzask nieprzyjaciela?\\r\\nAch! Zbyt mała go przerwa od floty oddziela!\\r\\n    Nagle bohater ze snu twardego się zrywa,\\r\\nWstaje i do Nestora prędko się odzywa:\\r\\n— «Niezmordowany starcze, ciebie nic nie strudzi!\\r\\nAlboż to między Greki nie masz młodszych łudzi\\r\\nDla przywołania wodzów? Lecz w żadnym sposobie\\r\\nNie można cię przymusić, abyś wytchnął sobie».\\r\\n— «Prawdę mówisz — rzekł Nestor — zacny przyjacielu!\\r\\nNie braknie mi na synach i na ludziach wielu,\\r\\nKtórzy by dla zwołania przeszli stanowiska;\\r\\nLecz najsroższa potrzeba dzisiaj nas przyciska,\\r\\nRzecz nasza zawieszona jak na ostrzu stali:\\r\\nTa chwila albo zgubi, albo nas ocali.\\r\\nJeśli mój wiek szanujesz, który się tak chyli,\\r\\nBież, by tu Meges z prędkim Ajasem przybyli».\\r\\n    Wraz Diomed lwią skórę na barkach zawiesza,\\r\\nBierze oszczep i budzić tych wodzów pospiesza.\\r\\nW krótkiej ich do Nestora przyprowadził chwili,\\r\\nGdy się na miejscu straży wszyscy zgromadzili,\\r\\nWidzą, jak pilnie czuwa. Błyszczą się od miedzi,\\r\\nKażdy rycerz na swoim stanowisku siedzi.\\r\\nA jako psy, co wiernie ludziom towarzyszą,\\r\\nCzujnie pilnują owiec, i skoro posłyszą,\\r\\nŻe lew z gór poruszony wyskakuje z lasu,\\r\\nWielkiego przy owczarni narobią hałasu\\r\\nOd psów i od pasterzy spoczynek daleki:\\r\\nTen sen mężni rycerze spędziwszy z powieki,\\r\\nPatrzą na obóz Trojan, czujnymi podsłuchy\\r\\nUważając najmniejsze nieprzyjaciół ruchy.\\r\\nTa baczność ich w Nestorze wielka radość nieci,\\r\\nZachęca ich tym słowem: — «Tak czuwajcie, dzieci!\\r\\nPrecz sen! Waszej gnuśności to byłoby zyskiem,\\r\\nIżbyśmy nieprzyjaciół zostali igrzyskiem».\\r\\n    To mówiąc, rów przeskoczył, a za jego ślady\\r\\nWszyscy wodzowie Greków zwołani do rady:\\r\\nNestora syn za nimi i Meryjon przyśli,\\r\\nBo ich uczestnikami chcieli mieć swych myśli.\\r\\nA kiedy przeskoczyli za rowy spadziste,\\r\\nTam usiedli, gdzie miejsce od krwi było czyste,\\r\\nGdzie się wstrzymała ręka Hektora zaciekła,\\r\\nGdy noc przychylna ziemię swym cieniem powlekła.\\r\\nMyślą, każdy z kolei swe zdanie odkrywa,\\r\\nAż mądry między nimi Nestor się odzywa:\\r\\n— «Czyliż się między nami taki mąż nie znajdzie,\\r\\nKtóry, w swym ufny męstwie, między Trojan zajdzie?\\r\\nMoże kogo z Hektora schwyci towarzyszy,\\r\\nMoże ich mowy przejmie i rady usłyszy:\\r\\nCzy ściśle w oblężeniu flotę trzymać mają,\\r\\nCzy po zwycięstwie wrócić do miasta żądają.\\r\\nKto by to mógł wyśledzić i przyjść do nas cały,\\r\\nJakiejże w oczach świata dostąpiłby chwały!\\r\\nI w nagrodę takiego śmiałego uczynku\\r\\nJakiego by nie dostał od nas upominku!…»\\r\\n    Na te słowa ucichło całe zgromadzenie,\\r\\nDopiero przerwał śmiały Diomed milczenie:\\r\\n— «Nestorze! Mimo trudność, mimo czujne straże,\\r\\nMój umysł mi do Trojan obozu iść każe.\\r\\nAle gdyby chciał ze mną pójść który z rycerzy,\\r\\nSerce me więcej swojej śmiałości zawierzy.\\r\\nKiedy dwóch idzie, nic ich uwagi nie zmniejszy:\\r\\nCo ten chybi, ten widzi. Sam człek, najbystrzejszy,\\r\\nNigdy tyle baczności, tyle oka nie da».\\r\\n    Wielu chce przedsięwzięcie dzielić Diomeda:\\r\\nChcą Ajasy, w obydwu chęć zarówno skora,\\r\\nChce Meryjon, chce bardzo syn mężny Nestora.\\r\\nMenelaj tej wyprawy godnym się rozumie,\\r\\nI Odyseusz, co pracy unikać nie umie,\\r\\nMówi, że do obozu Trojan się dostanie.\\r\\nWtedy król Agamemnon otwiera swe zdanie:\\r\\n— «Tydejdo! Wieczne w sercu mam dla ciebie długi.\\r\\nZa towarzysza sobie tak ważnej usługi\\r\\nWybierz najmężniejszego z tylu mężnych rzędu.\\r\\nLecz proszę, nie miej tutaj niewczesnego względu\\r\\nNa krew, na stopień władzy i na dostojeństwo:\\r\\nKto lepszy, nie kto wyższy, niech ten ma pierwszeństwo».\\r\\n    Mówił trwożny, by nie czcił stopnia w jego bracie.\\r\\n— «Gdy wybór towarzysza przy mnie zostawiacie,\\r\\nZ którym tak niebezpieczną mam odprawić drogę\\r\\nRzekł Tydejd — jakże minąć Odyseusza mogę?\\r\\nW największych on trudnościach swoim sercem włada,\\r\\nNic go nigdy nie zmiesza, kocha go Pallada.\\r\\nPrzezorną roztropnością jego prowadzeni,\\r\\nPotrafim wyjść bez szwanku i z samych płomieni».\\r\\n    A na to mu Odyseusz rzekł niespracowany:\\r\\n— «Przyjacielu! Oszczędzaj pochwał i nagany,\\r\\nMówisz wśród ludzi, którzy sądzić nas umieją.\\r\\nJuż zbliża się Jutrzenka, już gwiazdy blednieją,\\r\\nDwie części nocy uszło, a cień się przesila,\\r\\nI sprzyjająca dla nas niedługa jest chwila…\\r\\n    Uzbroiwszy się, pierwsze zostawują wodze,\\r\\nA sami pospieszają w przedsięwziętej drodze.\\r\\nPallada dla nich czaplę zsyła przewodnikiem.\\r\\nNie widzą jej w ciemnościach, ale za jej krzykiem,\\r\\nSłysząc go po prawicy, kierują swe ślady.\\r\\nUcieszony Odyseusz tak wzywa Pallady:\\r\\n— «Słuchaj mnie, córo gromy niosącego pana!\\r\\nTwoja pomoc we wszystkich pracach mi doznana,\\r\\nWiem ja, że mi za każdym towarzyszysz krokiem,\\r\\nRacz więc i dziś łaskawym na mnie spojrzeć okiem!\\r\\nNiech zdrowo nas wróconych Achaje obaczą,\\r\\nA Trojanie naszego czynu długo płaczą!»\\r\\n    Znowu Tydejd z kolei tę modlitwę czyni:\\r\\n— «Wielka córo Zeusa, przemożna bogini,\\r\\nTak chciej wspomagać syna, jakeś ojca wsparła!\\r\\nGdy przy Azopie grecka broń się rozpostarła.\\r\\nTydeja wojsko do Teb wybrało za posła;\\r\\nMowa jego Kadmejom słodki pokój niosła.\\r\\nLecz z twej łaski, gdy ludu wolę wytłumaczył,\\r\\nNiepojętymi dziwy swój powrót oznaczył.\\r\\nNiechże i ja pomocną mam twoją prawicę:\\r\\nPoświęcę ci w ofierze roczną jałowicę.\\r\\nJeszcze jarzmem nie tkniętą, nad to w kruszec drogi\\r\\nŚwieżo wyrastające obwiodę jej rogi».\\r\\n    Nadaremnie wezwali Pallady pomocy.\\r\\nJak srogie lwy, pokryte czarnym cieniem nocy,\\r\\nIdą przez krwi strumienie dwa waleczne męże,\\r\\nPrzez rzeź, przez trupów stosy i mnogie oręże.\\r\\n    I Hektor sobie pracy nie umiał oszczędzać,\\r\\nNie dał na spaniu nocy Trojanom przepędzać,\\r\\nLecz pierwszych zgromadziwszy rycerzów do rady,\\r\\nWynurzył im głębokie swej głowy układy:\\r\\n— «Kto mi wykonać gotów, co myśl moja poda?\\r\\nZa tę przysługę wielka czeka go nagroda;\\r\\nPrócz chwały, którą ściągnie na niego czyn taki,\\r\\nWóz mu dam najpiękniejszy, najlepsze rumaki,\\r\\nJakie mają w obozie swym nieprzyjaciele.\\r\\nAle tego wyciągam po nim, aby śmiele\\r\\nPoszedł do floty greckiej. Tam się mu pokaże,\\r\\nCzyli, jak dotąd, pilne odprawują straże,\\r\\nCzy naszą bronią starci, pracy się wyrzekli\\r\\nI tylko myślą o tym, by zręcznie uciekli?\\r\\n    Na to umilkli wszyscy. Był między Trojany\\r\\nSyn woźnego Eumeda, rycerz Dolon zwany.\\r\\nTen i w złocie, i w miedzi wielkie liczył zbiory;\\r\\nZ wyglądu niepoczesny, ale w nogach skory;\\r\\nPięcia otoczon siostry, sam był jedynakiem.\\r\\nOn się między Trojany okazał junakiem:\\r\\n— «Hektorze! Tyle czuję rycerskiej ochoty,\\r\\nŻe do naw pójdę śledzić Achajów obroty.\\r\\nWznieś berło, wezwij boga, co piorunem grozi,\\r\\nŻe świetny wóz, na którym Achilles się wozi,\\r\\nI pyszne jego konie otrzymam w nagrodę.\\r\\nJa zaręczam, że twoich myśli nie zawiodę:\\r\\nBędę w obozie, będę w Atrydy okręcie,\\r\\nTam usłyszę radzących wodzów przedsięwzięcie,\\r\\nCzy chcą, aby lud walczył, czy żeby uciekał».\\r\\n    Hektor żądanej zrobić przysięgi nie zwlekał:\\r\\n— «Niechaj mi władca gromu, Zeus, świadkiem będzie:\\r\\nNikt inny na te konie, na ten wóz nie wsiędzie!\\r\\nTwoja zawsze ta zdobycz, od wielu pragniona».\\r\\nTak rzekł i krzywo przysiągł, lecz zagrzał Dolona.\\r\\n    Zaraz wziął łuk i kołczan z strzałami na bary,\\r\\nNa szerokich ramionach wilk mu wisi szary,\\r\\nNa głowie ma ze skóry tchórzowej przyłbicę,\\r\\nA oszczepem stalowym uzbroił prawicę.\\r\\nPospiesza ku okrętom, lecz wyrok przeznaczył,\\r\\nBy Hektora z żądaną wieścią nie obaczył.\\r\\nWnet daleko od mężów i koni odbiega,\\r\\nDąży, a wtem go bystry Odyseusz postrzega\\r\\nI wraz do towarzysza tak rzecze: — «Tydydzie!\\r\\nPewnie ten mąż z obozu trojańskiego idzie.\\r\\nAlbo do floty naszej dostać się on życzy,\\r\\nAlbo się też wyprawił dla zdarcia zdobyczy\\r\\nNiechaj nas minie! Biegiem nie zdoła się schronić.\\r\\nSchwytamy go: a jeśli nie można dogonić,\\r\\nZ długim oszczepem w ręku pędź go na okręty,\\r\\nTak mu do miasta powrót zostanie przecięty».\\r\\n    Zeszli z drogi, w zabitych ukryli się kupie;\\r\\nOn szedł nic nie zważając i minął ich głupie,\\r\\nAle kiedy już od nich był przeciąg tak długi,\\r\\nIle wołów uprzedzą muły ciągnąc pługi,\\r\\nKtórych siła od tamtych sporzej ziemię kraje,\\r\\nWybiegają, a na ten łoskot Dolon staje.\\r\\nMniemał, że kto z rozkazu wodza za nim gonił,\\r\\nBy go cofnął i próżnej drogi mu ochronił.\\r\\nLecz gdy był na rzut dzidy albo jeszcze bliżej,\\r\\nPoznaje nieprzyjaciół, a zatem najchyżej\\r\\nZaczął uciekać; za nim bohatery w tropy.\\r\\nJako biegłe w myślistwie psy szybkimi stopy,\\r\\nOstrząc kły, pędzą sarnę lub zająca w lesie,\\r\\nZwierz krzyczy, a bieg bystry przed nimi go niesie,\\r\\nTak Dolona przeciąwszy do swoich cofnięcie,\\r\\nOdyseusz i Diomed ścigają zawzięcie.\\r\\nJuż bliski naw, już ledwie między straż nie wpada;\\r\\nNatenczas Diomeda życzliwa Pallada\\r\\nNową ożywia siłą, by nikt się nie szczycił,\\r\\nŻe mu pierwszy cios zadał, a on drugi chwycił.\\r\\nWięc bieżąc z wymierzonym pociskiem, tak rzecze:\\r\\n— «Lub stań, lub cię oszczepem doścignę, człowiecze!\\r\\nBo nie jesteś od śmierci wybiegać się zdolny!\\r\\n    Natychmiast rzucił pocisk. Ten, chęciom powolny,\\r\\nŚmiertelnym Trojanina razem nie przenika,\\r\\nLecz mu ramię ociera i w ziemi utyka.\\r\\nStanął Dolon, drżał, szczękał zębami wybladły,\\r\\nA wtem też uziajane wodze go dopadły\\r\\nI schwyciły nędznika. Ten rzekł rozpłakany:\\r\\n— «Chciejcie oszczędzić życia, włóżcie mi kajdany!\\r\\nZa wolność moją drogi okup dla was będzie.\\r\\nMam złoto, miedź i różne w żelazie narzędzie;\\r\\nNieskończonymi dary ojciec was nagrodzi,\\r\\nGdy się dowie, że żyję u achajskich łodzi».\\r\\n    A na to mu podstępny Itak odpowiada:\\r\\n— «Ufaj, niechaj ci w serce śmierci strach nie pada,\\r\\nJeśli szczery przeciwko prawdzie nic nie zgrzeszysz,\\r\\nPo co w noc rzucasz obóz i do floty śpieszysz?»…\\r\\n— «Hektor — rzekł, a drży cały i w nogach się chwieje —\\r\\nNamówił niechętnego przez wielkie nadzieje,\\r\\nPrzyrzekając dać konie i wóz pyszny z miedzi,\\r\\nNa którym niezwalczony syn Peleja siedzi,\\r\\nŻebym w nocy do floty poszedł, tego żądał,\\r\\nI tam wszystko własnymi oczami oglądał.\\r\\nA potem jemu doniósł, jak się rzecz pokaże:\\r\\nCzyli z zwykłą pilnością odbywacie straże,\\r\\nCzyście też, starci od nas, pracy się wyrzekli\\r\\nI o tym przemyślacie, jak byście uciekli»?\\r\\n    A Odyseusz z uśmiechem: — «Dobrześ sobie życzył\\r\\nPragnąc, abyś Achilla rumaki dziedziczył:\\r\\nLecz nimi rządzić ramię człowieka niezdolne,\\r\\nPana tylko swojego ręce są powolne,\\r\\nCo z łona nieśmiertelnej matki życie bierze.\\r\\nTy mów i na pytania odpowiadaj szczerze:\\r\\nGdyś tu szedł, w której Hektor znajdował się stronie?\\r\\nGdzie jego straszny oręż? Gdzie są dzielne konie?\\r\\nJak straże Trojan stoją? Gdzie są ich namioty?\\r\\nJakie są rady? Jakie dalsze ich obroty?\\r\\nCzy w ścisłym oblężeniu flotę trzymać mają?\\r\\nCzy po zwycięstwie wrócić do miasta żądają»?\\r\\n— «Przełożę ci dokładnie — Dolon odpowiada\\r\\nHektor i najprzedniejszych wodzów Troi rada\\r\\nOd hałasu daleko, przy nagrobku Ila\\r\\nNa różne się wojenne przemysły wysila.\\r\\nCo do straży, rycerzu, tycheśmy nie dali,\\r\\nŻebyśmy od podejścia mogli zostać cali.\\r\\nTrojanie, gdyż ich twarda potrzeba przyciska,\\r\\nCzuwają tam, gdzie widzisz błyszczące ogniska,\\r\\nI ciągle sobie hasło podają młodzieńcy.\\r\\nLecz z dalekich ściągnieni krain sprzymierzeńcy\\r\\nŚpią spokojnie, na Trojan całą baczność zdają,\\r\\nBo blisko siebie dzieci ani żon nie mają…\\r\\nJeśli przedrzeć się do nas jest wasze żądanie,\\r\\nOto na boku Traki z zastępy świeżymi:\\r\\nSyn Ejoneja, Rezus, ich król, między nimi.\\r\\nWidziałem jego konie: niedościgłym biegiem\\r\\nZ wiatry się porównają, białością ze śniegiem.\\r\\nZłotem i srebrem świetny jego wóz się toczy,\\r\\nNa oręża bogactwo durnieją się oczy;\\r\\nNic zbliżyć się nie może do kształtu tej zbroi:\\r\\nO! Nie ludziom, lecz bogom nosić ją przystoi!\\r\\nProwadźcie mnie do floty lub włóżcie kajdany,\\r\\nTu waszego powrotu doczekam związany.\\r\\nWkrótce się przekonacie, czym prawdę przełamał;\\r\\nLecz nie, sami ujrzycie, żem w niczym nie skłamał».\\r\\n    A Diomed, zwróciwszy na niego wzrok srogi:\\r\\n— «Chociaż nam dałeś ważne, Dolonie, przestrogi,\\r\\nSkoroś wpadł w ręce nasze, nic cię nie ocali.\\r\\nGdybyśmy cię puścili lub za okup dali,\\r\\nZnowu do floty przyjdziesz na zwiady zdradzieckie\\r\\nAlbo w otwartej walce bić zastępy greckie.\\r\\nAle jeżeli stracisz mym oszczepem życie,\\r\\nNie będziesz Grekom szkodził ni jawnie, ni skrycie».\\r\\n    Rzekł; on sięga pod brodę i o życie prosi:\\r\\nZaś Diomed miecz ostry do góry podnosi:\\r\\nCiął go w szyję, na piasek z karku spadła głowa,\\r\\nZaczęte jeszcze w ustach domawiając słowa.\\r\\nZwycięzcy z zabitego łup Dolona biorą,\\r\\nOszczep długi z przyłbicą, z łukiem, z wilczą skorą.\\r\\nTe Odyseusz na ręku do góry podnosi,\\r\\nPoświęca je Palladzie i o wsparcie prosi:\\r\\n— «Przyjmij ten łup, bogini, raduj się w tym darze!\\r\\nTwoje nad wszystkich bogów przenosim ołtarze.\\r\\nKieruj więc nasze kroki, daj, byśmy się cali\\r\\nDo koni i do trackich namiotów dostali!\\r\\n    Skończył, łupy na drzewie zawiesił wysoko,\\r\\nKtórych ażeby mogło w nocy dostrzec oko\\r\\nI aby w ich szukaniu, gdy wróci, nie zboczył,\\r\\nTrzciną i złamanymi gałęźmi otoczył.\\r\\nIdą wodze po zbroi, we krwi czarnej brodzą,\\r\\nAż nareszcie do trackich zastępów przychodzą.\\r\\nSpały długą podróżą zmordowane męże,\\r\\nPrzy nich leżą w troistym porządku oręże,\\r\\nBlisko tych są przy każdym jarzmie dwa rumaki;\\r\\nW środku spoczywa Rezus między swymi Traki.\\r\\nNaprzeciw stoją konie śnieżyste za wozem,\\r\\nPrzywiązane do niego świecącym powrozem.\\r\\nUjrzawszy je Odyseusz Tydejdę ostrzega:\\r\\n— «Oto mąż, oto konie sławione od szpiega.\\r\\nUżyj tu, przyjacielu, męstwa i czyń śmiało,\\r\\nBo próżnować z orężem w ręku nie przystało.\\r\\nOdwiąż konie lub jeśli chcesz, ty dobądź broni,\\r\\nTy bij, ja nie zapomnę uprowadzić koni».\\r\\n    Rzekł, Pallada śmiałością nową serce grzeje.\\r\\nZatem na wszystkie strony rzeź okrutną sieje:\\r\\nCo razy wzięli, z piersi ciągną jęk głęboki,\\r\\nZiemia się od płynącej czerwieni posoki.\\r\\nJak lew, na nie strzeżone gdy owce napada,\\r\\nStraszliwą klęskę trzodzie opuszczonej zada:\\r\\nTak zaciekły Diomed rzeź w obozie szerzy\\r\\nI bez życia zostawia dwunastu rycerzy.\\r\\nTrupy ciągnie Odyseusz i składa na stronie,\\r\\nPrzezorny, aby do krwi nieprzywykłe konie\\r\\nSzkodliwą nie zostały przerażone trwogą,\\r\\nTyle skrwawionych trupów tłoczący pod nogą.\\r\\nNa koniec się do Reza namiotu przedziera\\r\\nI życie trzynastemu królowi odbiera.\\r\\nJakby sen nieszczęśliwy w oczach jego staje;\\r\\nTrak jęczy konający i ducha oddaje.\\r\\nKonie zaś uprowadza Odyseusz z obozu\\r\\nI łukiem je potrąca, bo zapomniał z wozu\\r\\nWziąć z sobą bicz królewski, bicz kształtny i złoty.\\r\\nDaje znak, by już krwawej poprzestać roboty.\\r\\nLecz Tydejd, w miejscu stojąc, waży się na dwoje:\\r\\nCzyli wóz, w którym były pyszne króla zbroje,\\r\\nUnieść i nadzwyczajnym czynem się ozdobić,\\r\\nCzyli też jeszcze więcej śpiących Traków pobić.\\r\\nKiedy się tak namyśla, Pallada przybiegła\\r\\nI kochanego sobie rycerza ostrzegła:\\r\\n— «Pamiętaj o powrocie, nie chciej dłużej czekać,\\r\\nBy ci nie przyszło potem haniebnie uciekać.\\r\\nMoże wkrótce obudzić Trojan z bogów który».\\r\\nTo rzekła, on zrozumiał głos Zeusa córy.\\r\\nWsiadł na konia, na drugim siedzi król Itaki.\\r\\nUderza łukiem, lecą ku flocie rumaki…\\r\\n    Gdy stanęli na miejscu, gdzie był szpieg zabity,\\r\\nWstrzymuje konie Itak, a trup znakomity\\r\\nPodjąwszy Tydejd, w ręku towarzysza składa.\\r\\nSam na powrót na konia ognistego wsiada.\\r\\nGęstych nie szczędzą razów, lecą zadyszali,\\r\\nPragnąc, by się czym prędzej do floty dostali.\\r\\nPierwszy Nestor ich tętent słyszy i tak powie:\\r\\n— «Przyjaciele, przemożni Argejów królowie,\\r\\nPrawda-li? Czy się mylę? Lecz cóż wyrzec broni:\\r\\nTętent bystro lecących uderza mnie koni,\\r\\nObyć (niech tej pociechy nieba nam użyczą!)\\r\\nItak, Tydejd wrócili z tak piękną zdobyczą!\\r\\nAle mi smutne staje przeczucie na myśli,\\r\\nBy w tłumie nieprzyjaciół, na zgubę nie przyśli».\\r\\n    Nie skończył Nestor, oni już są między rzeszą.\\r\\nZsiedli z koni, wodzowie niezmiernie się cieszą,\\r\\nTen słodko do nich mówi, ten za ręce chwyta,\\r\\nPierwszy Nestor ciekawy w tych słowach się pyta:\\r\\n— «Odyseusie! Opowiedz rzeczy niepojęte!\\r\\nSkąd te konie? Czy z Trojan obozu są wzięte?\\r\\nCzy was nimi obdarzył który bóg obrońca?\\r\\nPrawdziwie są tak świetne, jak promienie słońca.\\r\\nZawsze walczę z Trojany. Choć spadły na sile,\\r\\nChoć stary, nikt nie powie, bym zostawał w tyle,\\r\\nA nigdym jeszcze koni takich nie obaczył;\\r\\nPewnie kto z bogów nimi was obdarzyć raczył.\\r\\nObu was kocha Zeus, co piorunem włada,\\r\\nObu was łaską ciągłą zaszczyca Pallada».\\r\\n    A Odyseusz roztropny: — «Mężu znakomity,\\r\\nCo twą mądrością greckie pomnażasz zaszczyty!\\r\\nI lepsze nadać konie, cóż bogom przeszkadza?\\r\\nWszak wiemy, że ich żadnych granic nie ma władza.\\r\\nTe konie tu przybyły świeżo z Traków strony:\\r\\nReza, króla ich, zabił Tydejd niezwalczony,\\r\\nPrzy nim dwunastu mężów: wszyscy pierwsze wodze;\\r\\nTrzynastegośmy szpiega zabili na drodze.\\r\\nSkrycie śpieszył do naszych okrętów na zwiady,\\r\\nZ Hektora i przedniejszych Troi wodzów rady».\\r\\n    Rzekł i świsnął na konie; zaraz rów przesadzą.\\r\\nIdzie, za nim weseli Grecy się gromadzą\\r\\nI wszyscy do namiotu Diomeda dążą.\\r\\nTam u żłobu na lejcach trackie konie wiążą,\\r\\nGdzie obrok jadły jego rumaki ogniste.\\r\\nOdyseusz chwały swej świadectwo wieczyste,\\r\\nPóki Palladzie winnej ofiary nie zrobi,\\r\\nZawiesza łup Dolona i nim okręt zdobi.\\r\\nNurza się w morzu: ciało liże woda modra,\\r\\nSpędza pot, który oblał szyję, nogi, biodra;\\r\\nZ morza do łaźni idą, a po tej kąpieli\\r\\nNa członki zmordowane oliwę wyleli.\\r\\nBiorą pokarm, pragnienie słodkim winem gaszą\\r\\nI oba, z napełnioną w ręku stojąc czaszą,\\r\\nPalladzie, że ich świetnym zaszczyciła czynem,\\r\\nWylewanym na ziemię hołd oddają winem.\\r\\n\\r\\n\\r\\n\\r\\nKsięga XI\\r\\n\\r\\nPiękna Jutrzenka z łoża Tytona się budzi\\r\\nNiosąc żądane światło dla bogów i ludzi,\\r\\nGdy Zeus do naw greckich śle sprawczynię jęku,\\r\\nNiezgodę, bojów hasło trzymającą w ręku.\\r\\nStaje wpośród obozu na Odysa łodzi,\\r\\nSkąd łatwo do dwu floty końców głos dochodzi,\\r\\nGdzie Ajas i gdzie Pelid stoi niezwalczony;\\r\\nCi swym ludem zajęli dwie ostatnie strony,\\r\\nZaufawszy i męstwu, i barkom niezłomnym.\\r\\nSkoro bogini głosem ryknęła ogromnym,\\r\\nZaraz się Aresowy ogień w piersiach pali,\\r\\nPragną, by jak najprędzej krwi zakosztowali…\\r\\n    Woła król, by do broni mieli się rycerze,\\r\\nI sam razem na ramię świetną zbroję bierze.\\r\\nKształtny obuw na nodze srebrną haftką sprząga,\\r\\nNa piersi kirys cudnie wyrobiony wciąga,\\r\\nDar Kinyra, przyjaźni spólnej zakład miły;\\r\\nBo gdy nawet aż w Cyprze wieści rozgłosiły,\\r\\nŻe Grecy na okrętach niosą bój pod Troję,\\r\\nTym on darem królowi okazał chęć swoje:\\r\\nDwadzieścia pasów sztuczna w nim dała robota\\r\\nZ cyny, dziesięć ze stali, dwanaście ze złota;\\r\\nTrzy modre widać węże po obydwu bokach,\\r\\nTak się one wydają, jak tęcza w obłokach,\\r\\nZnak pamiętny dla ludzi na niebie wyryty.\\r\\nPrzypasuje miecz, gwoźdźmi złotymi nabity;\\r\\nPochwy go srebrne kryją, ze złota pleciona,\\r\\nTaśma, miecz trzymająca, obwodzi ramiona.\\r\\nCałe kryjący ciało bierze puklerz tęgi,\\r\\nPyszna go miedź otacza dziesięcią okręgi;\\r\\nZ śnieżnej go cyny garbów dwadzieścia wydyma,\\r\\nA jeden z czarnej stali, który środek trzyma.\\r\\nKrwawym wzrokiem błyszcząca, twarzą groźna srogą\\r\\nStoi w środku Gorgona z Popłochem i Trwogą.\\r\\nTam, gdzie do tarczy rzemień przywiązan srebrzysty,\\r\\nUderza zatrwożone oczy smok modrzysty:\\r\\nTrzy w nim głowy skrzywione jedna rodzi szyja,\\r\\nA przeciągłą swą postać w wielkie koła zwija.\\r\\nNareszcie głowę świetnym szyszakiem przykrywa,\\r\\nNa którym czub poczwórny, strasznie grożąc, pływa;\\r\\nI ostre, w miedź okute, dwa bierze oszczepy,\\r\\nBlask z nich idzie wysoko aż pod nieba sklepy.\\r\\nW tak okazałej zbroi króla widzieć rada,\\r\\nCzci go, wydając łoskot, Hera i Pallada…\\r\\n    Na pagórku Trojany zbroje przywdziewały,\\r\\nWodzem ich wielki Hektor i Polidam śmiały…\\r\\nHektor z ogromną tarczą śmiałym stąpa krokiem.\\r\\nJak odziany posępnym Syryjusz obłokiem,\\r\\nRaz krwawym błyśnie światłem, drugi raz się skryje:\\r\\nTak Hektor, miecz na greckie zaostrzając szyje,\\r\\nJuż w pierwszych widzian rzędach, już w ostatnie leci,\\r\\nA miedź na nim jak groźna błyskawica świeci.\\r\\n    Jak żniwiarze na polu możnego dziedzica,\\r\\nGdzie mu się zrodził jęczmień lub piękna pszenica,\\r\\nTną naprzeciwko siebie, gęste lecą kłosy:\\r\\nTak Trojanie i Grecy przez okrutne ciosy,\\r\\nNiepomni o ucieczce, jak wilcy zażarci,\\r\\nBiją się, w srogim boju zarówno uparci.\\r\\nPatrząc na to Niezgoda krwawe oczy pasła,\\r\\nSama bojom przytomna dawała im hasła;\\r\\nInsze bogi spokojnie w Olimpie siedziały,\\r\\nGdzie każdy z nich dla siebie ma pałac wspaniały…\\r\\n    Póki się dzień przy świetle Jutrzenki rozwijał,\\r\\nNawzajem lud srogimi ciosy się zabijał,\\r\\nZ obu stron równa strata; ale w tej godzinie,\\r\\nGdy drwalnik obiad sobie gotuje w dolinie,\\r\\nGdy zemdlon pracą czuje swe siły na schyłku,\\r\\nA wnętrze ckliwie łechce żądanie posiłku\\r\\nGrecy, bojowej sobie dodając ochoty\\r\\nI całą moc wywarłszy, łamią Trojan roty.\\r\\n    Najpierwszy Agamemnon na czoło wyskoczył\\r\\nI we krwi Bianora wodza oszczep zbroczył;\\r\\nTuż zaraz Oileja zabił, rządcę koni.\\r\\nRzucił się z wozu rycerz i z oszczepem w dłoni\\r\\nStanął przeciw zwycięzcy, lecz się nie ocalił:\\r\\nSilnym go razem dzidy król Myken obalił\\r\\nUderzył nią w przyłbicę: trzasła miedź, kość pękła,\\r\\nMózg wyprysnął, padł rycerz, ziemia pod nim jękła…\\r\\n    Tych rzuca, gdzie najbardziej roty Ares miesza,\\r\\nŚmiało na czele mężnych Achajów pospiesza.\\r\\nPiechotni piesze walą pierzchających szyki,\\r\\nWozy walczą na wozy z strasznymi okrzyki,\\r\\nRumaki piasek miecą twardymi kopyty,\\r\\nTuman gęsty się wznosi pod sklep gwiazdolity,\\r\\nA król mężów, gdy wojsko Dardanów truchleje,\\r\\nŚciga, swoich zapala i rzeź srogą sieje.\\r\\nJako gdy się zajadły pożar zajmie w lesie,\\r\\nGdzie szalony wiatr chmurę ognistą zaniesie,\\r\\nUpadają gałęzie, nikną pnie z korzeniem:\\r\\nTak też pod niezwalczonym Atryda ramieniem\\r\\nSpadają Trojan głowy, trupy ziemię kryją,\\r\\nKonie z próżnymi wozy, pyszną kręcąc szyją,\\r\\nBiegną, nie czując znanej powoźników ręki:\\r\\nLeżą, sępom z nich pastwa, żonom długie jęki!\\r\\n    Hektora uprowadza Kronida łaskawy\\r\\nSpośród krwi, zamieszania, rzezi, boju, wrzawy.\\r\\nAtryd pędzi i Greków lud zagrzewa bitny.\\r\\nJuż Trojanie grób Ila przeszli starożytny,\\r\\nUciekają, gdzie w polu stoi dzika figa,\\r\\nPragnąc w mieście schronienia. Tuż ich Atryd ściga…\\r\\n    Już zbliżał się pod same mury Ilijonu,\\r\\nGdy ojciec nieśmiertelnych z niebieskiego tronu\\r\\nStąpił na Idę, piorun trzymając w prawicy,\\r\\nA wezwawszy Irydy, bogów posłannicy:\\r\\n— «Bież — rzecze — do Hektora! I nie szczędząc kroku,\\r\\nUwiadom go o moim najwyższym wyroku.\\r\\nPóki między pierwszymi Atryd wojowniki\\r\\nRozjuszonym oszczepem zmiata w polu szyki,\\r\\nPóty niech ustępuje, powściąga swą śmiałość,\\r\\nTroi w pracach Aresa zaleca wytrwałość.\\r\\nLecz gdy dzidą lub strzałą ranny na wóz wsiędzie,\\r\\nDam szczęście Hektorowi, przy nim chwała będzie…»\\r\\n    Rzekł; bogini złotymi ustrojona pióry\\r\\nZaraz bieży z Idajskiej do Hektora góry.\\r\\nBohater na swym wozie nieprzełomnym stoi;\\r\\nZbliżywszy się posłanka do obrońcy Troi:\\r\\n— «Hektorze! — mówi — Zeus panujący w niebie,\\r\\nPrzysyła mnie z takowym poselstwem do ciebie:\\r\\nPóki między pierwszymi Atryd wojowniki\\r\\nRozjuszonym oszczepem zmiata w polu szyki,\\r\\nPóty unikaj ciosu, powściągaj twą śmiałość,\\r\\nTroi w pracach Aresa zalecaj wytrwałość.\\r\\nLecz gdy dzidą lub strzałą ranny na wóz wsiędzie,\\r\\nWtenczas przy tobie chwała i zwycięstwo będzie…»\\r\\n    Poszła Irys; wódz boga rozkazu nie zwłoczył,\\r\\nLecz w świetnej zbroi z wozu natychmiast wyskoczył,\\r\\nDwoma kręcąc oszczepy, wojska upomina.\\r\\nWracają się Trojanie, nowy bój się wszczyna,\\r\\nZwyciężeni zwycięzcom niosą grom straszliwy,\\r\\nLecz znowu roty swoje zwierają Achiwy.\\r\\nZ obu stron groźne czoła: najpierwszy uderzy\\r\\nAgamemnon, chcąc wszystkich wypędzić rycerzy.\\r\\n    Teraz, niebieskie muzy, chciejcie mi objawić,\\r\\nKto pierwszy pod broń jego odważył się stawić,\\r\\nCzy to z walecznych Trojan, czy z ich sprzymierzeńców.\\r\\nIfidam, wzrostem, męstwem najpierwszy z młodzieńców,\\r\\nGodny syn Antenora, w Tracyi chowany,\\r\\nW domu Kissesa, ojca swej matki, Teany.\\r\\nNa wstępie lat młodzieńczych, kiedy przedsięwzięcia\\r\\nWielkie podnoszą umysł, wziął go dziad za zięcia.\\r\\nAle szlachetny rycerz, chwałą zapalony,\\r\\nSłysząc o wojnie greckiej, z domu młodej żony\\r\\nPoszedł z dwunastą nawy, i w Perkocie swoję\\r\\nRzuciwszy flotę, lądem udał się pod Troję.\\r\\nOn pierwszy z mężów z królem spotkał się w tej chwili,\\r\\nA kiedy już obadwa blisko siebie byli,\\r\\nKról Myken oszczep cisnął, lecz chybił rycerza:\\r\\nIfidam zaś kierował grot niżej pancerza.\\r\\nOdparł go pas, i chociaż wielką siłą pchnięty,\\r\\nSrebrem grot zatrzymany, jak ołów był zgięty.\\r\\nCiągnie król oręż jego, wnet w rękach Atryda\\r\\nWydarta z Ifidama rąk została dzida.\\r\\nZaraz mu w szyję mieczem raz śmiertelny zadał:\\r\\nTak życie, broniąc swoich współziomków, postradał\\r\\nI od żony daleko zginął rycerz młody,\\r\\nZa którą próżno ojcu liczne oddał trzody…\\r\\n    Starszy syn Antenora, sławiony przez męstwo,\\r\\nKoon, śmierć brata widząc, Atryda zwycięstwo,\\r\\nTak zabolał, iż oczy stanęły mu w mroku.\\r\\nWięc się przybliża skrycie do zwycięzcy boku\\r\\nI natychmiast go w rękę pod łokciem ugodzi:\\r\\nNa drugą stronę ostre żelazo przechodzi.\\r\\nNiezmiernym Agamemnon bólem był przejęty,\\r\\nAle nie przestał boju, lecz srożej zawzięty\\r\\nRzuca się i Koona oszczepem dościga,\\r\\nGdy on, wołając na swych, braterski trup dźwiga.\\r\\nNieszczęsny! Chcąc ocalić brata, podpadł zgubie:\\r\\nKról mu głowę odwalił na bratnim tułubie…\\r\\n    Dopóki krew mu wrząca wytryskała z rany,\\r\\nDzidą, mieczem, kamieńmi walczył na Trojany;\\r\\nZwalał wszystkich, ktokolwiek śmiał mu się nawinąć.\\r\\nAle gdy z oschłej rany przestała krew płynąć,\\r\\nMimo mężne wytrwanie ból wielki go przeszył…\\r\\nWsiadł na wóz, każąc słudze, by do floty śpieszył,\\r\\nAle wprzód niźli odszedł, lubo cierpiał srodze,\\r\\nTak do boju zagrzewał i wojska, i wodze:\\r\\n— «Przyjaciele! Rycerze pomiędzy Achiwy!\\r\\nOdpierajcież wy teraz od naw bój straszliwy,\\r\\nKiedy Zeusa twarde wyroki nie dały,\\r\\nAbym dziś z Trojanami walczył przez dzień cały».\\r\\n    Rzekł, a biczem powoźnik bystre konie bije;\\r\\nTe do naw biegną, pyszne wykręcając szyje,\\r\\nKurz im grzbiety okrywa, piana na pierś pryska,\\r\\nGdy rannego unoszą króla z bojowiska.\\r\\nHektor widząc, że Atryd z boju się oddalał,\\r\\nTak do rycerskich czynów Trojany zapalał:\\r\\n— «Trojanie i Likowie! Postawcie się śmiele,\\r\\nOkażcie zwykłe męstwo, wierni przyjaciele!\\r\\nNajstraszniejszy mąż z Greków ranny uszedł z pola,\\r\\nNam zwycięstwo przeznacza dziś Zeusa wola.\\r\\nNuż! Dla tym większej chwały, ścisnąwszy orszaki,\\r\\nNa lud grecki dzielnymi natrzyjcie rumaki»!\\r\\n    Tymi słowy zapala umysł boju chciwy.\\r\\nJak psy ręką i głosem zachęca myśliwy,\\r\\nBy na lwa lub odyńca uderzyły śmiele:\\r\\nTak swoich grzeje Hektor. On pierwszy na czele,\\r\\nPodobny bogu, który losem wojny włada,\\r\\nI na zażarte Greki tak gwałtownie wpada,\\r\\nJak wicher, gdy się nagle powietrze zachmurzy,\\r\\nWylatuje z obłoków i ocean burzy…\\r\\n    Już by Achiwów srogi wyrok nie oszczędził,\\r\\nJuż by zwycięzca Hektor do naw ich zapędził,\\r\\nGdy Odyseusz w te słowa zagrzał Diomeda:\\r\\n— «Cóż to? Czyli nasz oręż odporu już nie da?\\r\\nStań przy mnie, spólną bronią ważmy bój zacięty!\\r\\nJaka hańba, gdy Hektor zapali okręty»!\\r\\n— «Nie ustąpię ja kroku — Tydejd odpowiada\\r\\nWstrzymam nieprzyjaciela, co nam na kark wsiada.\\r\\nAle cóż my dokażem, kiedy zagniewany\\r\\nOpuszcza Zeus Greki, a wzmaga Trojany»?\\r\\n    Rzekł i Tymbraja zwalił, pchnąwszy go wśród łona:\\r\\nOdyseusz powoźnika zabił Molijona.\\r\\nTych porzuciwszy, wieczną ogarnionych nocą,\\r\\nSami z nową na Trojan uderzają mocą.\\r\\nA jak śmiałe odyńce, kiedy ich psy gonią,\\r\\nZwracają się i kłami walecznie się bronią:\\r\\nTak ci zwróceni walczą, dając tym odporem\\r\\nWytchnienie pierzchającym Grekom przed Hektorem.\\r\\nZeus z Idy na równej bitwę trzymał szali:\\r\\nTak śmierć zgubnymi ciosy brali i dawali.\\r\\n    Tydejd syna Pajona zabił, Agastrofa;\\r\\nTen śmiało wszędzie walczy, nigdy się nie cofa,\\r\\nNawet nie ma przy sobie do ucieczki koni,\\r\\nKażąc je słudze z dala trzymać na ustroni;\\r\\nPieszo się bił, aż oręż w nim Diomed zbroczył.\\r\\nHektor, gdy wśród zastępów zgon rycerza zoczył,\\r\\nLeci, niebo strasznymi przebijając krzyki,\\r\\nZa nim trojańskie idą tłumem wojowniki.\\r\\nNie mógł nie uczuć Tydejd, choć na chwilę, trwogi.\\r\\nMówi do Odyseusza: — «Przyjacielu drogi!\\r\\nNa nas to mężny Hektor idzie tak zażarcie!\\r\\nAle stańmy i dzielne dajmy mu odparcie»!\\r\\n    Rzekł i pocisk z ogromnej wypuścił prawicy.\\r\\nNie chybił, w Hektorowej czub trafił przyłbicy,\\r\\nJednak czoło nie tknięte, skóra nie przeszyta,\\r\\nWstrzymał cios szyszak, miedzią miedź była odbita\\r\\nOd Feba miał go Hektor, z jego łaski żyje,\\r\\nLecz wziąwszy raz tak srogi, między swych się kryje.\\r\\nUpada na kolana, ręką się podpiera,\\r\\nA mgła cień gęsty w oczach jego rozpościera.\\r\\nTymczasem, kiedy kroki wyskoczył wielkiemi\\r\\nTydejd, aby utkwioną dzidę podjąć z ziemi,\\r\\nHektor przyszedł do siebie. Zaraz na wóz wsiada\\r\\nI śmierci unikając, między swoich wpada;\\r\\nWierni go towarzysze otoczą gromadnie…\\r\\n    Wtenczas Parys, za słupem ukrywszy się zdradnie,\\r\\nWyniesionym na Ila starożytnym grobie\\r\\n(Niegdyś lud starość jego miał za chwałę sobie),\\r\\nPrzeciw Diomedowi krzywy łuk napina.\\r\\nKiedy on świetny zdziera łup z Pajona syna,\\r\\nRównie chciwy szyszaka, pancerza i tarczy,\\r\\nNapięty od Parysa nagle łuk zawarczy,\\r\\nLeci strzała i celu swojego nie mija:\\r\\nRani w nogę Tydejda i w ziemię się wbija.\\r\\nWesół, że swym takiego męża dosiągł ciosem,\\r\\nŚmiejąc się wybiegł Parys, rzekł chełpliwym głosem:\\r\\n— «I tyś przecie posoką twoją ziemię skropił!\\r\\nCzemużem strzały w sercu twoim nie utopił!\\r\\nDrżące jak przed lwem kozy na twoje spojrzenie,\\r\\nMiałyby przecież w boju Trojany wytchnienie!»\\r\\n— «Próżny strzelcze! — rzekł Tydejd — z łuku twe zalety,\\r\\nA najmilsza zabawa uwodzić kobiety.\\r\\nJeżeliś mężny, w polu oba stańmy śmiele,\\r\\nNa nic ci się nie przyda twój łuk i strzał wiele.\\r\\nChlubisz się, żeś mnie w nogę drasnął? Raz twój słaby,\\r\\nGardzę nim, jakby wyszedł od dziecka lub baby,\\r\\nBo nikczemnego człeka i pocisk nikczemny.\\r\\nCo z mojej ręki, nigdy cios nie jest daremny:\\r\\nKogo się dotknie, z tego wraz dusza wyleci,\\r\\nRwie włosy po nim żona, sieroty są dzieci,\\r\\nWięcej go miłe niewiast grono nie obsiędzie,\\r\\nAle, zgniły, dla sępów brzydką pastwą będzie».\\r\\n    Tak łajał, wtem do niego Odyseusz przypada,\\r\\nSwym go zasłania ciałem. Rycerz w tyle siada\\r\\nI grot wyciąga z nogi. Musiał rzucić pole\\r\\nI spieszyć do okrętów, takie cierpiał bole.\\r\\nNatenczas sam na placu został król Itaki,\\r\\nBo wszystkie trwogą zdjęte pierzchnęły orszaki,\\r\\nI jęcząc, różne myśli tak rozbiera sobie:\\r\\n— «Jakżem ja nieszczęśliwy! Co pocznę w tej dobie?\\r\\nJeśli ucieknę, ciężką sławie zadam ranę;\\r\\nGorsza, gdy otoczony sam jeden zostanę.\\r\\nWszyscy pierzchli. Lecz dłużej wahać się nie godzi,\\r\\nWiem, że z placu haniebnie sam gnuśnik uchodzi,\\r\\nMąż zaś wielkiego serca nigdy się nie boi,\\r\\nCzy zwalczy, czy go zwalczą, na miejscu dostoi».\\r\\n    Kiedy się tak utwierdza w niebezpiecznym stanie,\\r\\nWielkim tłumem nadchodzą pancerni Trojanie,\\r\\nWojsko ich zgubcę swego wśród siebie zamyka.\\r\\nA jak psy i myśliwi obracają dzika,\\r\\nGdy się z kniei pokaże, błyszczą groty w ręce,\\r\\nOn białe kły w skrzywionej zaostrza paszczęce,\\r\\nZgrzyt zębów grzmi po lesie, a choć zwierz tak srogi,\\r\\nPsy i myśliwcy w piersi nie przejmują trwogi:\\r\\nTak na Odysa biją Trojanie zuchwali.\\r\\nOn, broniąc się, najpierwej Dejopejta wali,\\r\\nPotem oręż w Toonie i Ennomie zbroczył;\\r\\nPrzy nich zginął Chersydam, gdy z wozu wyskoczył.\\r\\nWe wnętrzności odebrał ciężki raz dziryta,\\r\\nPada i piasek własną krwią zbroczony chwyta.\\r\\nTych rzucił, ale jeszcze nie stępił żelaza:\\r\\nPoległ brat Soka, Charop, mężny syn Hipaza.\\r\\nSokus, mąż bogom równy, ratunek mu niesie\\r\\nI zbliżywszy się, rzecze: — «Mądry Odyessie,\\r\\nRównie chytrości niesyt, jak rycerskich czynów!\\r\\nAlbo chlubić się będziesz, żeś dziś obu synów\\r\\nHippasa zabił w polu i z nich odarł zbroje,\\r\\nAlbo też tym żelazem ja przetnę dni twoje».\\r\\n    To rzekł i silnym w tarczę pociskiem uderza;\\r\\nPrzebił ją, nawet dzida przeszła wśród pancerza\\r\\nI zdarła z kości skórę, dosięgnąwszy ciała,\\r\\nAle ją od wnętrzności Pallada wstrzymała.\\r\\nCzuł Odyseusz, iż z rany tak płytkiej nie zginie,\\r\\nWięc cofnąwszy się rzecze: — «Biedny Trojaninie,\\r\\nZaraz się to dla ciebie spełni, czegoś żądał:\\r\\nJuż więcej słońca nie będziesz oglądał…»\\r\\n    Skończył; Sokus ucieczką od śmierci się chronił,\\r\\nLecz go pocisk Odysa wśród ramion dogonił…\\r\\nWraz z ciała, z tarczy Soka dobywa dziryta;\\r\\nBól go przeszył, za grotem płynie krew obfita.\\r\\nPostrzegłszy krew cieknącą z Odyseusza rany,\\r\\nZachęcają się, tłumem lecą nań Trojany,\\r\\nZgubcę swego pragnący otoczyć dokoła.\\r\\nOn, cofając się, na swe towarzysze woła.\\r\\nTrzykroć, ile mu piersi tchu wystarczą, krzyknął,\\r\\nTrzykroć głos ten Atryda młodszego przeniknął,\\r\\nWięc mówi do Ajasa, bliskiego rycerza:\\r\\n— «Ajasie, głos Itaka w uszy mnie uderza,\\r\\nMusi on w niebezpiecznym znajdować się stanie.\\r\\nOtoczyli go pewnie zawzięci Trojanie;\\r\\nWoła wsparcia, niezdolny sam oprzeć się wielu.\\r\\nWyrwijmy go z rąk zjadłej tłuszczy, przyjacielu!\\r\\nChoć mężny, lecz sam; liczba i mężnych zwycięża.\\r\\nAch! Żeby Grek nie płakał tak wielkiego męża!»\\r\\n    To rzekłszy idzie przodkiem, Ajas za nim śpieszy:\\r\\nZnajdują Odyseusza wśród trojańskiej rzeszy.\\r\\nA jako tłum zgłodniałych szakali krwi chciwy\\r\\nUgania za rogaczem ranionym z cięciwy\\r\\nTen, póki siły starczą i krew nie upłynie,\\r\\nSzybkim biegiem po gęstej ucieka krzewinie,\\r\\nWreszcie pada bez życia, osłabion od strzały,\\r\\nPrzypadają szakale, szarpią go w kawały;\\r\\nLecz gdy tam lwa srogiego przypadek zaniesie,\\r\\nLew żre zdobycz, szakale rozprysną po lesie:\\r\\nTak i liczni, i silni za Odysem idą\\r\\nTrojanie, a Odyseusz śmierć odpędza dzidą;\\r\\nLecz gdy Ajas z puklerzem, na kształt wieży, stanie,\\r\\nW różne strony przelękli pierzchają Trojanie.\\r\\nAtryd wziął go za rękę, z boju wyprowadził,\\r\\nI gdy z końmi powoźnik przybył, na wóz wsadził.\\r\\n    Wtedy wielki Trojanom Ajas na kark wsiada:\\r\\nNatychmiast Dorykl, boczny syn Pryjama, pada,\\r\\nPrzy nim Piraz, Lizander i Pilart z Pandokiem.\\r\\nA jak rzeka, obfitym wezbrana potokiem,\\r\\nKiedy gwałtowne spadną na góry ulewy,\\r\\nI dumne wali dęby, i poziome krzewy,\\r\\nCzarny muł pędząc w morze: tak nieprzyjaciele\\r\\nGromi Ajas i konie wraz, i męże ściele.\\r\\n    Nie doszła do Hektora klęska tych szeregów,\\r\\nNa lewym walczył skrzydle u Skamandra brzegów…\\r\\nBy łatwiej rozbił roty i w ich krwi się zbroczył,\\r\\nRozżarty Hektor z wozu na ziemię wyskoczył;\\r\\nWalczył, a wiele silnym dokazując razem\\r\\nWalił nieprzyjacioły mieczem, dzidą, głazem.\\r\\nGdziekolwiek się pokazał, mężnie się potykał,\\r\\nZ wielkim jednak Ajasem spotkania unikał.\\r\\n    Wtedy strach na Ajasa przypuścił pan górny:\\r\\nZdumiał się, na grzbiet rzucił puklerz siedmioskórny,\\r\\nUchodzi, wkoło wzrokiem rzuca jak zwierz srogi,\\r\\nZnowu się zwraca, wolnym krokiem stawiać nogi.\\r\\nA jak psy i wieśniacy, do bitew zwyczajni,\\r\\nNie dają lwu do wołów przybliżyć się stajni,\\r\\nCałą noc przy niej pilnie odprawując straże;\\r\\nOn wpada rozjuszony, lecz nic nie dokaże,\\r\\nPróżno na mięso ostrzy kły w krwawej paszczęce,\\r\\nBo groty nań rzucają zewsząd śmiałe ręce\\r\\nI smolne miecą głownie, a tak bez nadziei\\r\\nSmutnie ryczący rano uchodzi do kniei:\\r\\nTak niechętny, tak bólem i smutkiem przejęty,\\r\\nCofał się Ajas, trwożny o greckie okręty.\\r\\n    Jak zaś na chłopców mało dba osieł leniwy,\\r\\nGdy na okryte kłosem dostanie się niwy;\\r\\nCi łamią o grzbiet kije, osieł ścina zboże,\\r\\nI nic mu mdła ich siła poradzić nie może,\\r\\nAż wtedy go wypędzą, gdy już wypcha boki:\\r\\nTak się Ajas wolnymi usuwając kroki,\\r\\nHamuje zapęd Trojan i ich sprzymierzeńców.\\r\\nOdbierając pociski w puklerz z rąk młodzieńców,\\r\\nJuż on się zatrzymuje, wszelkie siły zbiera\\r\\nI natarczywość Trojan zajadłych odpiera,\\r\\nJuż uchodzi powoli, już zwrócony staje\\r\\nI zbliżyć się Trojanom do floty nie daje.\\r\\nMąż ten pośród wojsk obu sam wszystkim wystarczy.\\r\\nZ śmiałych rąk lecą groty: jedne więzgną w tarczy,\\r\\nDrugie nie dojdą ciała i w ziemię się wbiją,\\r\\nAni się krwi, tak chciwie żądanej, napiją…\\r\\n    Tymczasem Nestor bystrym do naw pędem zmierza\\r\\nUwożąc Machaona, narodów pasterza.\\r\\nPoznał go Pelid, stojąc na wierzchołku nawy,\\r\\nSkąd widział prace mężów i zważał bój krwawy.\\r\\nZraz wzywa Patrokla i tak doń powiada…\\r\\n— «Bież prędzej do Nestora, abyś się dowiedział,\\r\\nKtóry to z wodzów ranny na wozie z nim siedział.\\r\\nJeżeli sądzić można z podobieństwa, mniemam,\\r\\nŻe to Machaon, lekarz, lecz pewności nie mam.\\r\\nZ tyłu-m go ujrzał, oczy twarzy nie postrzegły,\\r\\nGdy szybkim pędem konie pomimo przebiegły».\\r\\n    Na rozkaz przyjaciela swego Patrokl gotów,\\r\\nCzym prędzej wzdłuż naw greckich idzie i namiotów.\\r\\nOni wtedy, szczęśliwie dopadłszy obozu,\\r\\nPrzed Nestora namiotem wystąpili z wozu;\\r\\nSpocone wyprzągł konie Eurymedon wierny.\\r\\nWodze na morskim brzegu, gdzie wiatr ciągnął mierny,\\r\\nZamokłe suszą suknie z obfitego potu,\\r\\nI siadają na krzesłach, wszedłszy do namiotu…\\r\\n    Tymczasem do namiotu mąż podobny bogu\\r\\nWchodzi, waleczny Patrokl, i staje u progu.\\r\\nWidzi go starzec, zaraz z miejsca się podnosi\\r\\nI za rękę prowadząc, aby usiadł, prosi.\\r\\nPatrokl się opierając, tymi słowy rzecze:\\r\\n— «Nie namówisz mnie siedzieć, szanowny człowiecze.\\r\\nPrzyjaciel mój, którego prawem dla mnie wola,\\r\\nKazał mi się dowiedzieć, kogoś uwiózł z pola?\\r\\nLecz oto Machaona mężnego poznaję.\\r\\nBiegnę więc do Achilla i znać o tym daję…»\\r\\n    Na to mówi w te słowa Pylów król sędziwy:\\r\\n— «Skąd ta Achillesowi litość nad Achiwy?\\r\\nNie wie, jak ciężko Greki los wojny przyciska:\\r\\nPierwsi wodzowie ranni, ci z dala, ci z bliska\\r\\nStrzałą Tydejd przeszyty, rycerz zawołany,\\r\\nOdyseusz, Agamemnon dzidą wzięli rany;\\r\\nStrzała ciężko zraniła w biodro Eurypila\\r\\nI tego, com go uwiódł, krótka temu chwila.\\r\\nChociaż ma wielkie serce i oręż zwycięski,\\r\\nLitości Pelid nie ma nad naszymi klęski.\\r\\nCzyli wtedy uzbroi jego rękę dzida,\\r\\nKiedy już wszelki odpór na nic się nie przyda?…\\r\\n    Pamiętam, przyjacielu, jaką ci przestrogę\\r\\nDał ojciec, wysyłając do Atryda w drogę…\\r\\n— «Synu! Z rodu Achilles większe ma zalety,\\r\\nJeszcze siła i męstwo nad ciebie go kładą,\\r\\nAleś ty wiekiem starszy. Bądźże jego radą,\\r\\nProś, zachęcaj, przekładaj; nie zatknie on ucha,\\r\\nI gdy uzna swe dobro, chętnie cię usłucha».\\r\\nTy jednak zapominasz, co ojciec zalecił.\\r\\nStaraj się, byś do boju w nim ochotę wzniecił.\\r\\nKtóż wie, czy go nie skłonisz za pomocą boga?\\r\\nJak mocna z ust przyjaźni idąca przestroga!…»\\r\\n    Skończył; głos ten w Patroklu na wskroś serce przeszył,\\r\\nPowracając czym prędzej do Achilla śpieszył.\\r\\nLecz gdy przyszedł, gdzie stały Odysowe nawy,\\r\\nGdzie na miejscu publicznym rozsądzano sprawy\\r\\nI gdzie dla bogów była błagalnia wzniesiona,\\r\\nSpotkał się z Eurypilem, synem Euemona.\\r\\nKulejący, nierównym porusza się krokiem,\\r\\nPot i z ramion, i z głowy płynie mu potokiem,\\r\\nZ głębokiej rany krople krwi czarnej tryskały;\\r\\nNa ciele srodze cierpiał, lecz w umyśle stały.\\r\\nNa ten widok Patrokla serce ciężko boli,\\r\\nI rzecze, Greków smutnej litując się doli:\\r\\n— «O biedne wodze Greków! O wy biedni Grecy!\\r\\nTak-że więc od ojczyzny, od krewnych dalecy,\\r\\nWszyscy marnie zginiecie wpośród nieszczęść tylu\\r\\nI psom będziecie pastwą? Lecz mów, Eurypilu:\\r\\nMogą-li jeszcze wstrzymać Hektora Achiwi?\\r\\nCzyli już bez nadziei zginą nieszczęśliwi?»\\r\\n— «Nic Greków przed ostatnią nie zbawi ruiną —\\r\\nRzekł Eurypil — wnet wszyscy przy okrętach zginą.\\r\\nTrojan się coraz bardziej moc i zapał wzmaga,\\r\\nNasi zaś, których była największa odwaga,\\r\\nLeżą w okrętach, ranni od srogiego grotu.\\r\\nLecz ty mnie ocal życie! Prowadź do namiotu,\\r\\nCiepłą wodą krew obmyj, daj ratunek wczesny,\\r\\nPrzyłóż plaster, wyrznąwszy z biodra grot bolesny…»\\r\\nNa to syn Menojtiosa: — «Bohaterze luby!\\r\\nJakiż będzie nasz koniec? Jak unikniem zguby?\\r\\nBiegnę do Achillesa strapiony niezmiernie\\r\\nI co Nestor zalecił, opowiem mu wiernie.\\r\\nAle cię nie opuszczę, gdyś tak osłabiony».\\r\\n    Rzekł i wodza podpiera własnymi ramiony.\\r\\nZaraz na ziemi sługa wole skóry ściele:\\r\\nKładzie się, on mu ostry grot wyrzyna w ciele:\\r\\nKrew ciepłą myje wodą i korzeń doznany\\r\\nNa proch utarłszy w ręku, przykłada do rany.\\r\\nWkrótce wszelkie cierpienia musiały przeminąć,\\r\\nZwolniał ból, oschła rana, krew przestała płynąć.\\r\\n\\r\\n\\r\\n\\r\\nKsięga XII\\r\\n\\r\\nTymczasem, kiedy Patrokl lekarstwem zasila\\r\\nOkrutnie ranionego w boju Eurypila,\\r\\nCoraz więcej się w rzezi zażerają strony.\\r\\nJuż Grekom rów głęboki i mur wyniesiony,\\r\\nKtórym flotę i zdobycz swoją zasłonili,\\r\\nBardzo się słabą staje obroną w tej chwili.\\r\\nWynieśli oni mury, wykopali rowy,\\r\\nZaniechawszy wprzód bogom miłe bić stugłowy:\\r\\nPrzeto w niedługim czasie rozpoczęte dzieło\\r\\nBez woli nieśmiertelnych smutny koniec wzięło…\\r\\n    Przy owym murze z strasznym krzykiem lud się rzeże,\\r\\nOd silnych grotów trzeszczą w swych spojeniach wieże.\\r\\nOkrutny bicz Zeusa poczuwszy nad głowy,\\r\\nZa okopy się Grecy chronią i za rowy,\\r\\nLękając się gromiącej Hektora prawicy,\\r\\nKtóry na kształt gwałtownej idzie nawałnicy.\\r\\nJako lew lub odyniec, gdy nań śmiałym krokiem\\r\\nNastąpią psy i męże, krwawym błyska wzrokiem,\\r\\nOni się dzielą w czworgran, tak zewsząd na zwierza\\r\\nBrzemię silnych pocisków mnóstwo rąk wymierza,\\r\\nLecz mężnego w nim serca podły strach nie zmiesza,\\r\\nNie cofa się, i zgubę męstwo mu przyśpiesza…\\r\\nTak wszędzie biega Hektor, wściekły na Danaje,\\r\\nIżby rów przeskoczyli, swym serca dodaje.\\r\\nNie śmią jego rumaki bystrym sławne biegiem,\\r\\nAle rżą przeraźliwie nad przepaści brzegiem.\\r\\nTrudno ten rów przestąpić, trudno go przeskoczyć;\\r\\nNie zaniedbali Grecy zewsząd go otoczyć\\r\\nPochyłą wysokością, a niezmierne doły\\r\\nWał umacnia, ostrymi nasrożony koły.\\r\\nTęgi odpór, niełatwo do niego się zbliży\\r\\nAni jeździec waleczny, ani rumak chyży;\\r\\nPiesze jednak zastępy chciały go przesadzić,\\r\\nGdy roztropny Polidam tak zaczyna radzić:\\r\\n— «Hektorze! I wy, Trojan i przyjaciół głowy!\\r\\nPłocho my chcemy końmi przeskoczyć te rowy.\\r\\nZ obydwu stron wał ostry przystępu nie daje\\r\\nI mur ogromny, który wynieśli Danaje.\\r\\nTrudno tu przejść z wozami, a którzy by wbiegli,\\r\\nW takiej walcząc cieśninie, pewnie by polegli…\\r\\nWięc zbawienniejszej rady słuchajcie, wodzowie!\\r\\nNiech z wozy powoźniki zostaną przy rowie,\\r\\nMy w ścisłych rotach idźmy za Hektora krokiem.\\r\\nNie wstrzymają nas Grecy, jeżeli wyrokiem\\r\\nDziś dla nich przeznaczona ostatnia zagłada».\\r\\n    Podobała się dobra Hektorowi rada,\\r\\nWięc zaraz skoczył z wozu w świecącej się zbroi;\\r\\nNikt nie został na wozie z bohaterów Troi,\\r\\nSkoczyli za Hektorem rycerze zuchwali,\\r\\nStróżom koni przy rowie stanąć rozkazali,\\r\\nA na pięć rot ogromnych wszystkie dzieląc siły,\\r\\nIdą, gdzie ich waleczne wodze prowadziły.\\r\\n    Najliczniejsi, najwięksi rycerze wychodzą\\r\\nPod znakiem Polidama i Hektora wodzą;\\r\\nCi pragną jak najprędzej zwalić mur warowny,\\r\\nI przy samych okrętach stoczyć bój gwałtowny…\\r\\nIdą: wielki ich Hektor i Polidam grzeją,\\r\\nAż nagle się wstrzymawszy nad rowem, dumieją.\\r\\nJuż go myślą przeskoczyć, kiedy wzrok młodzieży\\r\\nStraszna uderza wieszczba: oto orzeł bieży\\r\\nZ obłoków, przedzielając wojska w lewej stronie.\\r\\nSkrwawionego on węża w silnej ujął szponie;\\r\\nTen drga, żyjący jeszcze, a srodze zawzięty,\\r\\nChoć był ostrymi orła pazurmi przejęty,\\r\\nWykręciwszy się z tyłu, w szyję go ujada;\\r\\nPuszcza go ptak raniony, wąż wśród wojska pada,\\r\\nA orzeł w chmurach smutne wydając odgłosy,\\r\\nNa skrzydłach bystrych wiatrów leci pod niebiosy.\\r\\nWidząc, że z nieba upadł wąż pomiędzy szyki,\\r\\nZmieszały się niemało Trojan bojowniki:\\r\\nOd Zeusa przesłana ta wieszczba straszliwa.\\r\\nWtedy się do Hektora Polidam odzywa:\\r\\n— «Bracie! Choć dobrze mówię, łajasz nieprzystojnie.\\r\\nLecz prawy obywatel na radzie, na wojnie\\r\\nWięcej zważa na prawdę niż na twoją władzę;\\r\\nCo więc najlepszym sądzę, to ci szczerze radzę:\\r\\nNie myślmy, byśmy z Greki o nawy walczyli,\\r\\nZły skutek, jeżeli wieszczba mnie nie myli\\r\\nWidziana, kiedy chcemy te rowy przeskoczyć.\\r\\nJak orzeł, co dopiero dał się wojsku zoczyć,\\r\\nSkrwawionego niosący w ostrych szponach węża,\\r\\nKtóry zwycięzcę, w szyję raniwszy, zwycięża,\\r\\nNie doniósł go do gniazda na pokarm dla dzieci,\\r\\nAle, sam obrażony, próżen łupu leci:\\r\\nTak też i my, Trojanie, chociaż nasze ramię\\r\\nPrzezwycięży te mury i bramy wyłamie,\\r\\nChoć przed nami uciekną Grecy zdjęci trwogą,\\r\\nOd brzegu nie powrócim szczęśliwie tąż drogą;\\r\\nWielą naszych trupami ziemia się okryje,\\r\\nKtórych, walcząc za nawy, mężny Grek pobije,\\r\\nTak by wieszcz każdy mówił, znaków nieba świadom,\\r\\nA lud by był posłuszny dobrym jego radom».\\r\\n    Spojrzawszy nań surowo, Hektor odpowiada:\\r\\n— «Mogłeś lepiej pomyśleć, gniewa mnie twa rada.\\r\\nA jeśli szczerze czucia w tej otwierasz mowie,\\r\\nWidzę, że ci już rozum odjęli bogowie.\\r\\nTy chcesz, abym na słowa Zeusa niepomny,\\r\\nKtóre stwierdził znakami niebios pan ogromny,\\r\\nPowodował się raczej płochym ptaków lotem?\\r\\nNic ja nie zważam na nie, gardzę ich obrotem,\\r\\nCzyli na prawo lecą, tam gdzie słońce wschodzi,\\r\\nCzyli na zachód lewy, skąd się ciemność rodzi.\\r\\nMy słuchajmy Zeusa, on nas nie omyli,\\r\\nPod jego władzą niebo i ziemia się chyli.\\r\\nJedna prawdziwa wieszczba: bić się za ojczyznę!\\r\\nCzemu się chronisz boju? Czemu drżysz na bliznę?\\r\\nChoć pod orężem Greków całe wojsko zginie,\\r\\nChoć my wszyscy polegniem, ciebie śmierć ominie.\\r\\nTy na niebezpieczeństwo nie znasz się narazić!\\r\\nLecz gdy nie pójdziesz z nami albo będziesz kazić\\r\\nZwodniczą mową zapał, w którym z tych rycerzy,\\r\\nWnet ci tu raz śmiertelny mój oręż wymierzy».\\r\\n    Rzekł i stanął na czele zastępom niezłomnym,\\r\\nIdą za bohaterem z okrzykiem ogromnym.\\r\\nKronid łaskaw swojego wsparcia im nie szczędzi,\\r\\nWzrusza wiatr: ten na nawy gęsty piasek pędzi,\\r\\nMiękcząc umysły w Grekach, zapał ich ostudza,\\r\\nA w Hektorze waleczność i Trojanach wzbudza,\\r\\nW jego znakach i w męstwie mając zaufanie,\\r\\nSilą się mur achajski przełamać Trojanie:\\r\\nJuż mocnymi drągami podważają wręby,\\r\\nJuż wierzchy wież wzruszają i ogromne dęby,\\r\\nI przyciesie, na których mur Achajów leży,\\r\\nUfni, że wnet wyłamią otwór w środku wieży.\\r\\nAchaje przed gwałtownym bronią się napadem,\\r\\nPod mur idących — grotów obsypują gradem,\\r\\nWieże tarcz rzędem kryją; a tymczasem roty\\r\\nObiegając Ajasy, dodają ochoty…\\r\\n— «Zacne pierwszego rzędu rycerstwo! I takie,\\r\\nCoś jest w drugim lub trzecim! Bo męstwo jednakie\\r\\nNie zapala nas wszystkich; stańmy teraz wszyscy!\\r\\nZnacie sami, jakiego nieszczęściaśmy bliscy.\\r\\nNie uchodźcież przed groźbą Hektora nikczemnie,\\r\\nStawcie się, serca sobie dodając wzajemnie.\\r\\nTak za łaską Zeusa tęgi odpór damy,\\r\\nŚcigając nieprzyjaciół aż pod miasta bramy».\\r\\n    Tym słowem Grek zapalon, niezwruszony stoi.\\r\\nJak w zimie, gdy się Zeus w swe groty uzbroi\\r\\nI nakazawszy wiatrom Północy milczenie,\\r\\nSkład wilgoci, niebieskie otworzy sklepienie…\\r\\nTak tam z obu stron gęste kamieni ciskanie,\\r\\nGrecy na Trojan miecą, na Greków Trojanie.\\r\\nWzdłuż muru bój zawzięty, grzmi powietrze wrzaskiem\\r\\nI głos mężów z chrapliwym głazów miesza trzaskiem.\\r\\n    Jednak z Trojany mimo najgorętszej żądzy\\r\\nNie złamałby bram Hektor i mocnych wrzeciądzy,\\r\\nGdyby w swym synu Zeus męskiej nie wzmógł cnoty,\\r\\nAby jak lew na woły wpadł na greckie roty.\\r\\nZ dwiema dzidy Sarpedon drze się na mur gwałtem;\\r\\nNa piersiach gładki, cudnym wyrobiony kształtem,\\r\\nZ byczych skór, blachą kryty trzyma puklerz tęgi,\\r\\nKtóry złoto świetnymi obwodzi okręgi.\\r\\nZ takim puklerzem idzie wódz Lików narodu.\\r\\nJak lew na górach karmion, niecierpliwy głodu,\\r\\nDługo w krwawej paszczęce nie mając mięsiwa,\\r\\nI na bronną owczarnię śmiało się porywa,\\r\\nChoć tam straż czuwającą z każdej widzi strony,\\r\\nChoć gotowi i męże, i psy do obrony,\\r\\nJednak, żwawy, od owiec nie odejdzie wprzódy,\\r\\nAż uderzy i albo porwie co z zagrody,\\r\\nAlbo ostrym pociskiem ranny sam polegnie:\\r\\nTak do muru Sarpedon zapalony biegnie,\\r\\nTym słowem grzeją Glauka, Hippolocha syna:\\r\\n— «Za co czci nas jak bogów likijska kraina?\\r\\nZa co na ucztach zawsze pierwsze miejsce nasze?\\r\\nLepsza część na biesiadach? Większe z winem czasze?\\r\\nZa co dzierżym przy Ksancie tak obszerne niwy,\\r\\nOkryte winnicami i pięknymi żniwy?\\r\\nOto, żebyśmy stojąc na wojsk naszych czele,\\r\\nTam szli pierwsi, gdzie Ares plon najgęstszy ściele.\\r\\nNiech się dadzą usłyszeć Lików głosy zgodne:\\r\\n— «Wodze nasze, prawdziwie swego miejsca godne,\\r\\nTłustym się mięsem, słodkim zasilają winem,\\r\\nLecz też wszystkich przechodzą bohaterskim czynem».\\r\\nGdybym wiedział, że jeśli strzec będziem się broni,\\r\\nStarość nas nie nachyli, śmierć nas nie dogoni,\\r\\nAni sam do szlachetnej spieszyłbym kurzawy,\\r\\nAni ciebie do pięknej zachęcałbym sławy.\\r\\nAle gdy nad człowiekiem wisi wyrok srogi\\r\\nI tysiączne do śmierci prowadzą nas drogi,\\r\\nPójdźmy walczyć i wpośród krwawego pogromu\\r\\nLub miejmy z kogo chwałę, lub z nas dajmy komu»!\\r\\n    Tak rzekł; przejął Glauk w serce ten zapał szlachetny.\\r\\nIdą, za nimi idzie Lików zastęp świetny.\\r\\nZląkł się Menestej, widząc spieszących do wieży,\\r\\nKtórej bronił na czele ateńskiej młodzieży.\\r\\nSpojrzał na wszystkie strony upatrując męża,\\r\\nCo by młódź Aten siłą swego wsparł oręża.\\r\\nWidzi obu Ajasów słonym zlanych potem\\r\\nI Teukra, co dopiero rozstał się z namiotem;\\r\\nLecz by go nie słyszeli, by najmocniej krzyczał,\\r\\nTaki od tarcz i przyłbic, i bram łoskot ryczał,\\r\\nBo do każdej Trojanie zbiegali się hurmem,\\r\\nChcąc koniecznie gwałtownym wywalić je szturmem.\\r\\nWięc woźnego Toota w tym ostrzega słowie:\\r\\n— «Pójdź! Mów, niech mężni do mnie przyjdą Ajasowie,\\r\\nA oba, jeśli można, bo likijskie hordy\\r\\nNiosą do nas broń straszną i okrutne mordy.\\r\\nWodze ich, które zawsze walecznie się biły,\\r\\nWszystkie przeciw nam teraz obracają siły.\\r\\nA jeśli i ich srogą pracą Ares kona,\\r\\nNiech przynajmniej syn wielki przyjdzie Telamona.\\r\\nJemu niech sławny łukiem Teucer towarzyszy».\\r\\n    Skoro woźny takowe zlecenie usłyszy,\\r\\nBieży spieszno wzdłuż muru przez dzidy i miecze,\\r\\nI stanąwszy, do mężnych Ajasów tak rzecze:\\r\\n— «W ciężkim niebezpieczeństwie Menestej was błaga:\\r\\nNiechaj na chwilę wasza wesprze go odwaga!\\r\\nA oba, jeśli można: bo likijskie hordy\\r\\nNiosą do nich broń groźną i okrutne mordy.\\r\\nWodze ich, które zawsze walecznie się biły,\\r\\nWszystkie przeciw nim teraz obracają siły.\\r\\nJeśli i tu Aresa praca wytężona,\\r\\nPrzynajmniej pospiesz, wielki synu Telamona!\\r\\nTobie niech sławny łukiem Teucer towarzyszy».\\r\\n    Ajas, którego serce za bojami dyszy,\\r\\nDo syna Oileja krótkim rzekł wyrazem:\\r\\n— «Zagrzewajcie tu Greki z Likomedem razem,\\r\\nAby mężnie wstrzymali trojańskie natarcie,\\r\\nA ja Menestejowi dam potrzebne wsparcie.\\r\\nNiedługo tu powrócę od ateńskiej rzeszy».\\r\\n    To wyrzekłszy, do wieży Menesteja śpieszy,\\r\\nZ nim Teucer, brat wsławiony ze strzelania sztuki:\\r\\nPandyjon, giermek Teukra, niesie jego łuki.\\r\\nPoza murem szli, chciwi wzmóc zastępy bratnie,\\r\\nJuż im niebezpieczeństwo groziło ostatnie.\\r\\nWodze Lików podobne do gwałtownej chmury\\r\\nRzucały się na wieże, darły się na mury;\\r\\nTamci się opierają, grzmi wrzaskiem powietrze.\\r\\n    Wraz Ajas Lików męża walecznego zetrze:\\r\\nBył to Epikl, towarzysz Sarpedona mężny.\\r\\nWidząc leżący kamień na murze potężny\\r\\n(Dzisiaj człowiek w lat kwiecie, gdyż tej siły nie ma,\\r\\nZ trudnością by go dźwignął rękami obiema),\\r\\nPodniósł i na Epikla spuścił z wysokości.\\r\\nCzworokończasty szyszak pęknął, trzasły kości,\\r\\nPada jak nurek z wieży, a życie z człowieka\\r\\nOgromnym skruszonego kamieniem ucieka.\\r\\n    Teucer Glauka ukrócił duszę w bitwach śmiałą,\\r\\nBo gdy na mur się miotał, ugodził go strzałą\\r\\nW miejsce, gdzie jego ramię obnażone zoczył.\\r\\nMusiał ustąpić z boju, zatem z muru skoczył\\r\\nI czym prędzej ukryty między swymi stanie,\\r\\nŻeby kto z Greków jego nie urągał ranie.\\r\\nZasmucił się Sarpedon, że Glauk odszedł miły,\\r\\nLecz, rozżarty, tym bardziej swe natężył siły.\\r\\nPchnął Alkmajona dzidą; gdy ją ciągnął z ciała,\\r\\nGrek za nią upadł z muru, a zbroja szczęk dała.\\r\\nPotem wieży koronę, uciosaną z dębu,\\r\\nBal w silne chwycił ręce, wyruszył ze wrębu,\\r\\nOdkrył mur i otworzył dla wielu rot wniście.\\r\\nWtedy na walecznego wodza tak ogniście\\r\\nTeucer i Ajas razem zgubny cios wymierza:\\r\\nPrzy piersiach Teucer strzałą w pas świetny uderza;\\r\\nCios ten mu nic nie szkodził, chociaż go nie minął:\\r\\nNie chciał Zeus, aby jego syn przy nawach zginął.\\r\\nAjas nań z dzidą skoczył, ta puklerz przedarła\\r\\nI przecież zażartego rycerza odparła.\\r\\nUderzony, cokolwiek od bram kroku ruszył,\\r\\nCokolwiek, bo je złamać jeszcze sobie tuszył.\\r\\nWoła na swoich, myśląc o tak wielkiej chwale:\\r\\n— «Cóż to, Liki, w rycerskim stygniecie zapale?\\r\\nZłamałem mur, lecz tego dokazać nie mogę,\\r\\nBym własnym do naw męstwem otworzył wam drogę.\\r\\nNuż, waleczni rycerze! Wstępujcie w me ślady,\\r\\nZłączone siły wszystkie zwyciężą zawady».\\r\\n    Na ten głos nowy zapał śmiałe przejął Liki,\\r\\nZbiegły się pod bok swego króla wojowniki.\\r\\nZ drugiej strony Achaje roty swoje zwarli,\\r\\nŻeby się przy tym miejscu skutecznie oparli.\\r\\nZ równą mocą i męstwem walczą strony obie:\\r\\nNie mogą do naw drogi Liki zrobić sobie,\\r\\nChoć mur już przełamany był dla nich otworem,\\r\\nNi Greki Lików z muru silnym zmieść odporem.\\r\\nA jak z tykami w ręku dwa gruntu dziedzice\\r\\nPrzy krańcach roli swojej walczą o granice,\\r\\nNie chcąc sobie ustąpić ziemi ani stopy:\\r\\nTak ci między murami i między okopy\\r\\nW ciasnym miejscu bój toczą, a łoskot rozszerza\\r\\nBroń tłuczona od broni, puklerz od puklerza.\\r\\nWielu i tych poległo trupem, których były\\r\\nDo pierzchliwej ucieczki obrócone tyły\\r\\nI tych, co mężnie w boju do upadłej trwali;\\r\\nNie wstrzymały puklerze ostrej ciosów stali.\\r\\nZ obu stron mnóstwo ludu w tej rozprawie ginie,\\r\\nZ wież, z okopów krew Trojan i Achajów płynie.\\r\\n    Stoją Grecy, choć wściekle Troja na nich bije.\\r\\nJak skrzętna robotnica, co z kądzieli żyje,\\r\\nPóty na ścisłej wadze szalę trzyma z wełną,\\r\\nAż w obu wagach równość obaczy zupełną,\\r\\nAby kochane dzieci czym pożywić miała;\\r\\nTak tam z obu stron bitwa w równowadze stała.\\r\\nAż wreszcie Hektor chwilę żądaną obaczył,\\r\\nW której mu Zeus chwałę największą przeznaczył.\\r\\nOn pierwszy na mur leci i na swoich woła:\\r\\n— «Nic się, mężni Trojanie, oprzeć wam nie zdoła!\\r\\nZłamcie ten mur i nieście ogień na okręty»!\\r\\n    Usłyszeli, więc każdy tym głosem przejęty\\r\\nŚpieszy, zuchwałe roty hurmem na mur idą\\r\\nI wstępują na wieże z wymierzoną dzidą.\\r\\nOstry i wielki kamień, co przed murem leżał,\\r\\nSilną chwyciwszy ręką, do bram Hektor bieżał;\\r\\nDzisiaj, nim kamień taki, choć z największą mocą,\\r\\nDwa męże na wóz włożą, dobrze się zapocą.\\r\\nJak owczarz z runem w ręku prawie nie rozróżnia,\\r\\nCzy niesie co, bo w ręku nic go nie opóźnia:\\r\\nTak lekko Hektor leci do bram z wielkim głazem.\\r\\nZ grubych tarcic zrobione, okute żelazem…\\r\\nStaje, jednę w tył nogę, drugą w przód rozszerza,\\r\\nI wygiąwszy się, kamień ogromny wymierza.\\r\\nTen padł w sam środek bramy i zawiasy skruszył,\\r\\nI poprzeczne ciężarem zapory wyruszył:\\r\\nWstrząśnione bramy ciężkim zahuczały grzmotem,\\r\\nA na bok wyskoczyły podwoje z łoskotem.\\r\\n    Czarnej burzy podobny w bramy Hektor leci,\\r\\nMiedziana zbroja na nim groźnym blaskiem świeci,\\r\\nKręci dwoma wielkimi groty rycerz srogi:\\r\\nNikt by go tam nie wstrzymał, chyba same bogi.\\r\\nOgień mu w oczach pała, gniew bucha mu z czoła,\\r\\nI by natychmiast na mur szli, na swoich woła.\\r\\nNa głos jego posłuszni, ci na wieżę skoczą,\\r\\nDrudzy tłumem przez bramy otwarte się tłoczą.\\r\\nWtenczas do naw strwożeni chronią się Danaje,\\r\\nA na brzegu zgiełk straszny i wrzawa powstaje.\\r\\n\\r\\n\\r\\n\\r\\nKsięga XIII\\r\\n\\r\\nDo naw greckich zbliżywszy Hektora z Trojany,\\r\\nZostawił ich tam Kronid na znój, śmierć i rany;\\r\\nTymczasem konnych Traków przeglądał siedliska\\r\\nI Mizów, co orężem zręcznie robią z bliska,\\r\\nI naród Hippomolgów, którzy mleko piją,\\r\\nNajsprawiedliwsi z ludzi, i najdłużej żyją.\\r\\nNa Ilijon nie patrzał, pewny, że nikt z bogów\\r\\nNie będzie śmiał z niebieskich wysunąć się progów,\\r\\nAby na pomoc Grekom pospieszył lub Troi.\\r\\n    Lecz niepróżno na straży Posejdaon stoi.\\r\\nWstąpiwszy na wierzch Samu drzewami zarosły,\\r\\nKtóre dumny grzbiet jego wyżej jeszcze wzniosły,\\r\\nSkąd widać Idę, Troję i achajskie łodzie,\\r\\nPatrzał na mężów prace w Aresa zawodzie.\\r\\nPrzewaga Trojan, Greków bolała go strata,\\r\\nPrzeto się bardzo gniewał na swojego brata.\\r\\nZszedł z przepaścistej góry, a lasy i skały\\r\\nPod władcy Posejdona stopą się wstrząsały…\\r\\nJadąc zaledwie wody szybkim dotknie biegiem:\\r\\nPrzybył, gdzie stały greckie okręty nad brzegiem…\\r\\n    Podobni do pożaru albo nawałnicy,\\r\\nZa Hektorem trojańscy idą wojownicy;\\r\\nŚciśnione hufce okrzyk wydają straszliwy\\r\\nPewne, że wezmą nawy i wyrżną Achiwy.\\r\\nLecz bóg, który grożące wały na świat leje,\\r\\nOżywia w Grekach męstwo, zapał i nadzieje;\\r\\nUdaje głos Kalchasa, jego postać bierze\\r\\nI Ajasy zapala, dwa pierwsze rycerze:\\r\\n— «Wy zachowajcie Greków do ostatniej klęski,\\r\\nAle nie przez ucieczkę, lecz przez umysł męski.\\r\\nGdzie indziej ja trojańskiej nie lękam się siły:\\r\\nChoć się ich wojska tłumem przez mur przewaliły,\\r\\nSilny odpór im dadzą Achaje waleczne;\\r\\nTu nam niebezpieczeństwo grozi ostateczne.\\r\\nHektor, co się Zeusa synem być powiada,\\r\\nZ największą zajadłością tu na Greki wpada.\\r\\nLecz jeśli was tą myślą który bóg zapali,\\r\\nByście i sami bili, i drugich zagrzali,\\r\\nPróżno się Hektor wściekły okręty wziąć kusi:\\r\\nChoćby z nim sam był Zeus, odpartym być musi».\\r\\n    Rzekł i dotknął ich berłem. Nadzwyczajną wodze\\r\\nMoc w ręku, zapał w piersiach, lekkość czują w nodze.\\r\\nZaraz im zniknął z oczu. Jak bystrymi pióry\\r\\nUpada na dół jastrząb ze skalistej góry,\\r\\nGdy lecącego ptaka pod sobą postrzega:\\r\\nTak prędko Posejdon tych wodzów odbiega.\\r\\n    Pierwszy to poczuł Ajas, syn Oilejowy,\\r\\nI do Telamonida tymi rzecze słowy:\\r\\n— «Pewnie bóg jaki, pewnie który z nieśmiertelnych\\r\\nW kształcie wieszczka zagrzewa nas do czynów dzielnych,\\r\\nChoć przybrał twarz Kalchasa, wyroków tłumacza,\\r\\nKrok jego, gdy odchodził, coś więcej oznacza.\\r\\nNa próżno się chciał ukryć; boga w nim poznałem,\\r\\nPiersi moje niezwykłym przejęte zapałem,\\r\\nCały gorę za bojem, nie znam w sercu trwogi,\\r\\nDrżą mi przez niecierpliwość i ręce, i nogi».\\r\\n    Na to syn Telamona: — «Taż sama odwaga,\\r\\nTenże zapał, co w twoim, w mym sercu się wzmaga.\\r\\nCzuję, jak ręka chciwa broni, noga skora:\\r\\nSam jeden bym uderzył śmiało na Hektora».\\r\\n    Tak z nich każdy nad własnym uczuciem się dziwił,\\r\\nObadwa pełni boga, który ich ożywił.\\r\\nPosejdon spieszył znowu tylne zagrzać szyki:\\r\\nZnużone spoczywały chwilę wojowniki,\\r\\nCzłonki zdrętwiałe, już im siły nie wystarcza,\\r\\nLecz jeszcze jaki smutek umysły obarcza!\\r\\nWidzą, że już Trojanie przez mur się przedarli,\\r\\nI nadziei nie mają, aby ich odparli;\\r\\nŁzy leją, rozpaczając o nawy, o życie,\\r\\nAle wnet ich ożywia Kalchasa przybycie…\\r\\nTaki głos, pełen ognia, z ust jego posłyszą:\\r\\n— «O hańbo! Grecka młodzi! Gdzież jest wasza śmiałość?\\r\\nNa was ja pokładałem floty naszej całość;\\r\\nLecz dzień ten smutny, jeśli opuści nas męstwo,\\r\\nOświeci zgubę naszą, a Trojan zwycięstwo.\\r\\nO nieba! Mógłżem kiedy przypuścić do myśli,\\r\\nAby Grecy na taką ostateczność przyśli!\\r\\nZuchwały nieprzyjaciel bój pod nawy niesie!\\r\\nNiegdyś do łań podobni rozpierzchłych po lesie,\\r\\nCo niezdolne się oprzeć, lada czym się straszą,\\r\\nPrzeznaczone być wilków i lampartów paszą\\r\\nNigdy Grekom Dardanie nie dostali kroku,\\r\\nNawet nie mogli strzymać naszego widoku.\\r\\nDziś aż pod samą flotę śmiałe hufce wiodą!\\r\\nZginiemże błędem króla i wojska niezgodą?…\\r\\nWy więc strząście tę gnuśność, która grozi zgubą,\\r\\nWy, coście chwałą kraju, a rycerstwa chlubą!\\r\\nNiech serce bojaźliwe od boju unika,\\r\\nNie pójdę ja zagrzewać próżno nikczemnika:\\r\\nLecz wasza mnie bezczynność obraża i dziwi.\\r\\nNie widzicież, co przez nią ucierpią Achiwi?…\\r\\n    Tak im dodał Posejdon do boju ochoty:\\r\\nGarną się do Ajasów nieprzełomne roty.\\r\\nWidząc, z jakim przy wodzach stawią się pośpiechem,\\r\\nAres by na nich, Pallas patrzała z uśmiechem.\\r\\nGęsty rząd, przy szyszaku szyszak, mąż przy mężu,\\r\\nPuklerz jest przy puklerzu, oręż przy orężu.\\r\\nNa hełmach pływające mieszają się kity,\\r\\nW śmiałych ręku ogromne błyszczą się dziryty.\\r\\nWre zemsta wszystkim w sercach, gniew im z oczu strzela.\\r\\nPragną obmyć swą hańbę w krwi nieprzyjaciela.\\r\\n    Wraz się walecznych Trojan zastęp do nich zbliży,\\r\\nHektor wpada na czele na ten mur paiży.\\r\\nLecz jako oderwana siłą wód opoka,\\r\\nPo ostrych skacząc progach, upada z wysoka,\\r\\nLeci, trzęsą się lasy — ale na dolinie\\r\\nPęd się jej zatrzymuje i ruch całkiem ginie:\\r\\nZ takim zapędem Hektor na Greki uderzył.\\r\\nWszędzie rzeź, pomieszanie, wszędzie postrach szerzył.\\r\\nMniemał, że się pod same dostanie namioty,\\r\\nAż nagle stanął, wpadłszy na ściśnione roty:\\r\\nZasłonili się Grecy gęstym włóczni rzędem,\\r\\nPrzełamać ich daremnym kusił się zapędem.\\r\\nWielką odparty siłą, rozbić ich nie zdoła,\\r\\nCofa się i na swoich wielkim głosem woła:\\r\\n— «Trojanie i Likowie! Niech was nie zastrasza\\r\\nTen zastęp, trwajcie tylko, a wygrana nasza!\\r\\nWnet ja tę Greków rotę w kształcie wieży złamię,\\r\\nJeśli dziś bóg pioruna moje wzmaga ramię:\\r\\nWszak on nigdy nadziei płonnych nie udzielał».\\r\\nTymi słowy swój zapał wszystkim w piersi przelał…\\r\\n    Tymczasem trwała walka, grzmi wrzaskiem powietrze;\\r\\nWtedy się Teucer młody z śmiałym Imbrym zetrze…\\r\\nPod uchem pchnął go Teucer, Telamona plemię,\\r\\nA gdy dzidę wyciągnął, rycerz padł na ziemię.\\r\\nJak na wierzchołku góry jesion okazały,\\r\\nKtórego niebios pyszne gałęzie sięgały,\\r\\nPada z trzaskiem, gdy ostrym toporem go zetną:\\r\\nTak z trzaskiem upadł rycerz ze swą zbroją świetną.\\r\\nPrzybiegł Teucer do trupa, obedrzeć go chciwy;\\r\\nWtedy nań dzidę rzucił Hektor zapalczywy,\\r\\nAle zgubnego razu zręcznie się uchronił;\\r\\nAmfimach ten cios dostał, który Teukra gonił.\\r\\nMiał on ojca w Kteacie, a w Aktorze dziada;\\r\\nSzczękła broń, gdy na ziemię z łoskotem upada:\\r\\n    Hektor chciał zerwać szyszak z Amfimacha głowy,\\r\\nKiedy odpór w Ajasie znajduje gotowy.\\r\\nRzucił nań Ajas dzidę, lecz się nie przedarła\\r\\nDo ciała, bo miedź gruba silny raz odparła.\\r\\nDaremnie mu więc życie odebrać się kusił,\\r\\nJednak go do cofnięcia tym razem przymusił;\\r\\nLubo nierad, opuścił bohater swe łupy,\\r\\nAchaje zaś natychmiast oba wzięli trupy.\\r\\nStychij, Menestej, którzy wiodą Ateńczyki,\\r\\nAmfimacha dźwigają między greckie szyki,\\r\\nImbriosa Ajasowie w silne wzięli ręce.\\r\\nJak łanię, psom wydartą, wysoko w paszczęce\\r\\nLwy niosą przez las krzewy gęstymi zarosły:\\r\\nTak trup ten bohatery wysoko podniosły.\\r\\nJuż przez nich zdarta zbroja z męża Ilijonu.\\r\\nSyn Oileja, mszcząc się Amfimacha zgonu,\\r\\nUciął głowę Imbremu i Trojanom w oczy\\r\\nCisnął: ta na kształt kuli po piasku się toczy\\r\\nI pod samymi stopy Hektora upada.\\r\\nŚmierć wnuka bardziej władcę morskiego rozjada:\\r\\nNowym gniewem przeciwko Trojanom zawzięty,\\r\\nZapalając, obiega namioty, okręty,\\r\\nPragnie, by krew dardańska lała się potokiem.\\r\\nWtedy mu Idomenej spiesznym zaszedł krokiem.\\r\\nLedwie minęła chwila, jak wyszedł z namiotu,\\r\\nGdzie swego przyjaciela, rannego od grotu,\\r\\nZ krwawego uniósł pola: tam o jego ranie\\r\\nBiegłym lekarzom czułe kazał mieć staranie,\\r\\nSam zaś pospieszał jeszcze dzielić męstwa sławę.\\r\\nPosejdon, wziąwszy na się Toasa postawę,\\r\\nKtóry był Kalidonu panem i Pleurony,\\r\\nA od ludu swojego jak bóg uwielbiony:\\r\\n— «Królu! Gdzie owa dumna Greków chluba — rzecze\\r\\nGrożących, że nic Troi upadku nie zwlecze»?\\r\\n    A wódz Kretów: — «Toasie! Mowa twoja próżna.\\r\\nMym zdaniem dziś obwiniać nikogo nie można.\\r\\nNie znamy trwogi, każdy walecznie się bije,\\r\\nNikt przed śmiercią swej głowy przez gnuśność nie kryje\\r\\nAle Zeus nas gnębi okrutnym sposobem,\\r\\nOn chce, aby te brzegi były naszym grobem.\\r\\nLecz ty, coś zawsze przykład waleczności dawał,\\r\\nCoś i drugich zapalał, gdy który ustawał,\\r\\nDziś trwaj, zachęcaj! W męstwie jest nasza nadzieja».\\r\\n    Posejdon mówi znowu do Idomeneja:\\r\\n— «Ach! Królu, kto się dzisiaj gnuśnością ohydzi,\\r\\nNiech tu zginie! Niech więcej ojczyzny nie widzi!\\r\\nWeź twoją broń najlepszą i tu złącz się ze mną,\\r\\nBędziemy oba sobie pomocą wzajemną.\\r\\nI słabych broń złączoną wiele może zrobić,\\r\\nA my i najdzielniejszych potrafimy pobić».\\r\\n    To rzekłszy, władca morza zniknął pośród rzeszy,\\r\\nDo swego zaś namiotu Idomenej spieszy.\\r\\nTam dwa wziąwszy dziryty i świecącą zbroję,\\r\\nW pole idzie, okazać chcąc odwagę swoję.\\r\\nA jakim na powietrzu ogniem piorun błyska,\\r\\nGdy syn groźny Kronosa gromy z nieba ciska,\\r\\nRazi ludzi okropną światłością i trzaskiem;\\r\\nTakim z ramion królewskich miedź strzelała blaskiem…\\r\\nMeryjones wodzowi Kretów towarzyszy.\\r\\nA jak na wojnę idzie Ares, ludzi zbojca,\\r\\nPrzy nim Postrach, syn krwawy okrutnego ojca…\\r\\nTak do boju szli, miedzią błyszczącą okryci,\\r\\nMeryjon, Idomenej, wodze znakomici…\\r\\nSkoro ich na kształt ognia idących postrzegli,\\r\\nNatychmiast wielkim tłumem Trojanie się zbiegli:\\r\\nJeden drugiego żwawym głosem upomina,\\r\\nNacierają, przy nawach straszny bój się wszczyna.\\r\\nJak w gorących dniach lata nagłych wiatrów burza\\r\\nPiaski wzrusza i całe powietrze zachmurza\\r\\nTłukąc się, sprzeczne wichry groźnym warczą szumem:\\r\\nTak walczyli rycerze pomieszani tłumem.\\r\\nWszystkich serca zajadłość ogarnęła dzika,\\r\\nRad by każdy napoić broń krwią przeciwnika.\\r\\nTych ścina Ares dziki, tych strzela, tych kole;\\r\\nDługimi dzirytami nasrożone pole,\\r\\nBroń o broń starta odgłos wydaje szeroko,\\r\\nBlask puklerzy, kirysów, przyłbic razi oko.\\r\\nWielkie by ten miał serce, kto by na tak srogi\\r\\nWidok patrzał spokojnie i nie uczuł trwogi…\\r\\n    Zachęcając Achiwów i ręką, i głosem,\\r\\nStaje okryty siwym Idomenej włosem.\\r\\nUciekają Trojanie. Król pierwszy na czele\\r\\nOtryjoneja z Traków kraju trupem ściele.\\r\\nTen chciał pojąć Kasandrę i żeby oszczędzić\\r\\nZwykłych darów, obiecał Achajów odpędzić:\\r\\nPrzez niego miały greckie starte być narody;\\r\\nPrzystał Pryjam, on walczył dla pięknej nagrody.\\r\\nSilnym go Idomenej dzirytem dogonił,\\r\\nAni go z twardej miedzi puklerz nie zasłonił:\\r\\nUpada, zbroja dźwiękiem żałobnym szeleszcze,\\r\\nZwycięzca zaś tak z niego natrząsa się jeszcze:\\r\\n— «Otryjoneju! Pierwszym tyś jest mężem u mnie,\\r\\nJeśli tego dokażesz, coś przyrzekał dumnie\\r\\nI za coś miał Pryjama córkę mieć w nagrodę!\\r\\nMy też podobną z tobą uczynim ugodę:\\r\\nPierwszą z córek Atryda za żonę ci damy,\\r\\nGdy nam pomożesz złamać Ilijonu bramy.\\r\\nLecz pójdź ze mną do floty, tam układ nastąpi,\\r\\nBo my także jesteśmy ojcowie nieskąpi».\\r\\n    To rzekłszy, ciągnie trupa. Wtem Azjos wyskoczył\\r\\nChcąc się pomścić; szedł pieszo, za nim wóz się toczył,\\r\\nA powoźnik przy panu wiódł konie tak z bliska,\\r\\nŻe ich piana gorąca na ramię mu pryska.\\r\\nMierzył, chciwy, by oręż we krwi króla skropił\\r\\nOn mu tymczasem dzidę w gardzieli utopił.\\r\\nSrogim zwalony ciosem padł na ziemię Azy.\\r\\nJak głębokie siekiery odebrawszy razy\\r\\nWali się dąb lub sosna na górze wyrosła,\\r\\nLub topola, co pyszny wierzch do nieba wzniosła:\\r\\nTak padł Azy na ziemię, zębem ostro zgrzyta,\\r\\nI własną krwią zbroczony piasek ręką chwyta.\\r\\nGiermkowi zaś przytomność odjął widok taki:\\r\\nNie śmie od nieprzyjaciół w tył zwrócić rumaki\\r\\nI gdy zbladły, przelękły, odurzony siedzi,\\r\\nPchnął go Antyloch: przeszła dzida kirys z miedzi;\\r\\nMdleje, chyli się, pada z wspaniałego wozu,\\r\\nA zwycięzca wziąć kazał konie do obozu.\\r\\n    Widząc, że Idomenej Azemu dni skrócił,\\r\\nPrzeciw niemu Deifob swą zemstę obrócił.\\r\\nRzuca na niego dziryt. Lecz z przeciwnej strony\\r\\nPostrzegłszy Idomenej pocisk wymierzony,\\r\\nZręcznie się go uchronił i sobie przytomny,\\r\\nSkupiwszy członki, ukrył pod puklerz ogromny;\\r\\nTak więc żywot ocalił przed śmiertelnym ciosem.\\r\\nTknięty nim puklerz ostrym zajęczał odgłosem.\\r\\nJednak Deifob darmo nie cisnął żelaza:\\r\\nHypsenor, pasterz ludu, zacny syn Hippaza,\\r\\nDostał raz wymierzony na inną osobę;\\r\\nTrafił go dziryt w łono i przeszył wątrobę.\\r\\nPadł, a zwycięzca woła: — «Jednegom pominął,\\r\\nLecz drugi legł, i Azy bez pomsty nie zginął!\\r\\nNie tak smutny odwiedzi czarne Hada bramy,\\r\\nKiedy mu towarzysza w drodze posyłamy».\\r\\n    Rzekł; sarknęły Achaje, że dął tak zuchwale,\\r\\nLecz największe Antyloch uczuł w sercu żale,\\r\\nA choć nad jego zgubą obfite łzy ronił,\\r\\nPrzybiegł i swej obwodem tarczy go zasłonił…\\r\\n    Idomenej pracuje w polu najgoręcej:\\r\\nPragnie lub żeby Trojan zgubił jak najwięcej,\\r\\nLub ażeby na ziemię i sam się obalił,\\r\\nByleby zgonem swoim lud grecki ocalił.\\r\\nNiedługa uszła chwila, gdy nowym się czynem\\r\\nWsławił, walcząc z Alkatem, Ajzyjeta synem.\\r\\nStarsza z córek Anchiza była jego żona,\\r\\nHippodamija, w domu od swych ulubiona,\\r\\nWyższa nad rówieśnice wszystkie przez swe wdzięki,\\r\\nPrzez rozum i przedziwne prace biegłej ręki;\\r\\nStąd ją najszlachetniejszy mąż w Troi poślubił.\\r\\nJego Posejdon ręką wodza Krety zgubił:\\r\\nCzłonki mu jakby w więzy ujął, wzrok zamroczył,\\r\\nNie ma siły, by uciekł lub żeby odskoczył;\\r\\nStał jak słup albo drzewo, sobie nieprzytomny.\\r\\nW piersi mu Idomenej zadał cios ogromny.\\r\\nKirys, który był tyle razy zasłoniony,\\r\\nDzisiaj niedostateczny dla jego obrony:\\r\\nRozdziera się, chrapliwy dźwięk darciem wydaje.\\r\\nPada rycerz, a włócznia do serca dostaje:\\r\\nTo drga i wstrząsa dzidę za każdym swym biciem.\\r\\nTak Alkat, rycerz Troi, rozłączył się z życiem.\\r\\n    Pyszny, że swym takiego męża zwalił ciosem,\\r\\nDo Deifoba wielkim król zawołał głosem:\\r\\n— «Ty, co lada pomyślność na dumę cię wsadza!\\r\\nCzyliż trzech śmierć jednego śmierci nie nagradza?\\r\\nO biedny Trojańczyku! Chlubą dmiesz daremną!\\r\\nZbliż się, jeśliś bohater, i spotkaj się ze mną!\\r\\nDoświadczysz, jakie we mnie Zeusa jest plemię.\\r\\nMinos mądry, syn jego, rządził Krety ziemię,\\r\\nW Deukalijonie czysta Minosa krew płynie,\\r\\nJa zaś, syn jego, Kretów panuję krainie.\\r\\nPrzybyłem tu, a ze mną towarzysze moi,\\r\\nNiosąc zgubę dla ciebie, Pryjama i Troi».\\r\\n    To rzekł, a myśl wątpliwa była w Deifobie,\\r\\nCzy kogo z Trojan przyzwać ma na pomoc sobie,\\r\\nCzyli też własną siłą spotkać się z nim śmiało;\\r\\nLecz wezwać Ajnejasza bezpieczniej się zdało.\\r\\nZnalazł go w tyle wojska; nie bił on się wcale,\\r\\nI słuszne miał bohater do Pryjama żale,\\r\\nBo chociaż pierwsze w boju przechodził rycerze,\\r\\nAtoli usług jego nie szacował szczerze.\\r\\n— «Ajnejaszu! — zawołał. — Wodzu naszej młodzi!\\r\\nJeśli cię los twojego krewnego obchodzi,\\r\\nPójdź ze mną, daj ratunek mężowi twej siostry!\\r\\nIdomenej w Alkacie utopił raz ostry,\\r\\nZginął; niechże choć Grecy zwłok jego nie biorą!\\r\\nOn twą młodość wychował, on był twą podporą».\\r\\n    Rzekł, a wyraz ten przebił serce Ajnejasza;\\r\\nIdzie, oręż go wodza Krety nie zastrasza.\\r\\nTen się takim, jak dziecko, nie przeląkł widokiem:\\r\\nWygląda Ajnejasza niezmieszanym okiem.\\r\\nJak odyniec, zaufan w sile, nie ucieka\\r\\nI śmiało na myśliwców idących tłum czeka,\\r\\nNajeża grzbiet, kły ostrzy, ogniem błyska żywym,\\r\\nGotów dać tęgi odpór i psom, i myśliwym:\\r\\nTak Idomenej stoi, w ręku silna pika,\\r\\nI oczekuje przyjścia swego przeciwnika.\\r\\nLecz wzywa swych: Afarej i Askalaf żwawy,\\r\\nDeipir i Antyloch, mistrz bitewnej wrzawy,\\r\\nI Meryjon, przed których bronią drżą Trojanie,\\r\\nTakie Idomeneja słyszeli wołanie:\\r\\n— «Przybądźcie, przyjaciele! Cios mi grozi srogi,\\r\\nOto na mnie Ajnejasz idzie prędkonogi.\\r\\nMa siłę: gdzie on w boju, tam pełno rozpaczy,\\r\\nA jest w kwiecie młodości, co najwięcej znaczy.\\r\\nPrzy tym sercu, gdybyśmy równi w leciech byli,\\r\\nWraz ja jego lub on mnie do ziemi nachyli».\\r\\n    Jakby duch jeden wszystkie ożywiał rycerze,\\r\\nŚpieszą się i zniżają z ramienia puklerze.\\r\\nAjnejasz też pomocy równie szuka sobie\\r\\nW Agenorze, w Parysie, w mężnym Deifobie…\\r\\nStraszliwy bój się zaczął przy trupie Alkata:\\r\\nJęczą zbroje, gdy mnóstwo pocisków wylata,\\r\\nLecz w tym rycerzów tłumie, bijących się srodze,\\r\\nAjnejasz i król Krety, dwa najpierwsze wodze,\\r\\nWszystkie siły zbierają, zręczni bronią władać\\r\\nI oba chcący sobie śmiertelny cios zadać.\\r\\n    Pierwszy Ajnejasz rzucił grot na przeciwnika,\\r\\nAle ten go postrzegłszy, przed śmiercią unika:\\r\\nChoć silną ręką ciśnion, krwi pocisk niesyty\\r\\nChybił, zawarczał tylko i drży w ziemię wbity.\\r\\nWódz Krety zgubnym dosiągł Ojnomaja razem,\\r\\nPrzebił puklerz, wnętrzności wyciągnął żelazem.\\r\\nPada i konający w zębach piasek gryzie,\\r\\nA król wyciąga dzidę utkwioną w paizie.\\r\\nLecz od walecznych Trojan obskoczon dokoła\\r\\nPięknej mu z ramion zbroi obedrzeć nie zdoła,\\r\\nNie umie tak, jak dawniej, cofać się i gonić,\\r\\nSwoją dzidę odzyskać, przed cudzą się schronić;\\r\\nWstępnym bojem odpędza dzielnie śmierć od siebie,\\r\\nAle niezdolny szybko uskoczyć w potrzebie.\\r\\nGdy więc wolnymi z pola krokami uchodzi,\\r\\nZażarty nań Deifob długą dzidą godzi;\\r\\nLecz go chybił, Aresa za to trafił plemię,\\r\\nAskalafa; ten upadł, gryząc w zębach ziemię.\\r\\nDziki Ares o śmierci syna nic nie wiedział.\\r\\nZ innymi bogi razem i bóg wojny siedział\\r\\nNa złocistych obłokach: bo Zeus nikomu\\r\\nNie pozwolił na wojnę wyjść z górnego domu.\\r\\n    Przy Askalafa trupie nowy bój się wszczyna:\\r\\nDeifob ściągnął hełm z głowy boga wojny syna;\\r\\nPchnięty od Meryjona, upuścił łup z ręki,\\r\\nPada na głaz przyłbica, brzmiąc ostrymi dźwięki.\\r\\nJeszcze Meryjon skoczył, podobny do sępu,\\r\\nGrot wyrwał i do swego cofnął się zastępu.\\r\\nNie była Politowi tajna brata dola:\\r\\nBieży, w ręce go bierze, uprowadza z pola;\\r\\nW tyle rot się znajdował jego wóz wspaniały,\\r\\nTam na niego i giermek, i konie czekały.\\r\\nJedzie do miasta jęcząc, krwią wszystek oblany,\\r\\nKtóra strumieniem z świeżej wytryskała rany.\\r\\n    Wzmaga się rzeź, krzyk wkoło straszny się rozlega;\\r\\nNagle na Afareja syn Anchiza wbiega,\\r\\nPchnął go w gardziel, chyli się głowa i przyłbica,\\r\\nI puklerz; padł, wzrok wieczna ogarnia ciemnica.\\r\\n    Postrzegłszy, że się Toon do ucieczki zwrócił,\\r\\nAntyloch grot nań cisnął i żywot mu skrócił.\\r\\nCiągnąca się wzdłuż grzbietu aż do szyi żyła\\r\\nOstrym razem przecięta na dwie części była.\\r\\nUpada na wznak Toon i choć dycha ledwie,\\r\\nDo towarzyszów ręce wyciąga obiedwie.\\r\\nChciwy łupu zwycięzca szybkim przybiegł skokiem,\\r\\nPilnym na wszystkie strony poglądając okiem.\\r\\nJuż ciągnął zbroję, kiedy trojańskie dziryty\\r\\nZewsząd biją gwałtownie w puklerz miedzią kryty.\\r\\nŻadnego przecież ostrze ciała nie przewierci:\\r\\nPosejdon Antylocha zasłania od śmierci.\\r\\nNigdy on się nie chronił, ustawnie nacierał,\\r\\nPierwszy między trojańskie roty się przedzierał,\\r\\nNie spoczywał mu dziryt: lub go z dala ciska,\\r\\nLub na nieprzyjaciela następuje z bliska…\\r\\n    Na Deipira Helen ciężką wzniósł prawicę,\\r\\nRąbnął go mieczem w skronie, potrzaskał przyłbicę;\\r\\nTa upadła na ziemię, podniosły ją Greki,\\r\\nJemu noc nieprzespana zamknęła powieki.\\r\\nWidok ten Menelaja niezmiernie zasmucił,\\r\\nZaraz się chciwy pomsty na Helena rzucił.\\r\\nPrzeciw sobie obadwa śmiałym krokiem idą,\\r\\nTen krzywy łuk napina, tamten wstrząsa dzidą;\\r\\nI kiedy jeden grozi drugiemu zajadły,\\r\\nRazem zgubne pociski z obu stron wypadły.\\r\\nPod piersi w kirys trafia Trojanina strzała,\\r\\nAle odbita miedzią, precz w bok uleciała,\\r\\nA tak żądanej Helen nie odniósł korzyści.\\r\\nJak w miejscu, gdzie gospodarz ziarna od plew czyści,\\r\\nWyskakują z opałki boby albo grochy,\\r\\nJak je rolnik podrzuca i wiatr niesie płochy:\\r\\nTak grot od Menelaja kirysa odskoczył,\\r\\nOtarł się o miedź śliską i na stronę zboczył.\\r\\nAtryd młodszy dzirytem Helena nie chybił:\\r\\nRękę, którą łuk trzymał, do łuku mu przybił.\\r\\nUstępuje przed śmiercią, krew obfita ciecze,\\r\\nZwisła ręka i ciężki grot za sobą wlecze.\\r\\nAgenor spółziomkowi dał ratunek wczesny:\\r\\nOn Helenowi z ręki wyjął grot bolesny,\\r\\nWziął od giermka swojego procę z wełny tkaną,\\r\\nTą raniony miał rycerz rękę zawiązaną.\\r\\n    Pejzander szybkim idzie na Atryda krokiem\\r\\nPchnięty pod jego ciosy nieszczęsnym wyrokiem;\\r\\nSpodziewa się zwycięstwa; śmierć, nie triumf zyska.\\r\\nZbliżyli się, w obydwu rękach oręż błyska.\\r\\nWtedy pierwszy Menelaj pocisk rzuca silny,\\r\\nLecz obłąkana dzida poniosła raz mylny.\\r\\nPewniejszą ręką dziryt Pejzander wymierza,\\r\\nTrafił, ale twardego nie przebił puklerza;\\r\\nA choć na dwoje pocisk złamany obaczy,\\r\\nŚmiały rycerz nie umie poddać się rozpaczy.\\r\\n    Menelaj na Pejzandra mieczem znów naciera,\\r\\nBłyszczy się ostra w ręku Pejzandra siekiera\\r\\nZ oliwną rękojeścią (pod tarczą wisiała).\\r\\nObalić przeciwnika chęć w obydwu pała:\\r\\nGreka w szyszak Trojanin swoim dosiągł ciosem,\\r\\nGrek w czoło Trojanina ciął nad samym nosem.\\r\\nPotrzaskały się kości, krwią cały się broczy,\\r\\nOd razu okrutnego wypłynęły oczy;\\r\\nNachyla się, upada wpośród bojowiska,\\r\\nKról go, na piersi nogą stąpiwszy, przyciska,\\r\\nOdziera świetną zbroję, pyszny łup dostaje,\\r\\nI chlubny swym zwycięstwem, tak Trojanom łaje:\\r\\n— «Tym sposobem od floty będziecie odparci,\\r\\nWiarołomni Trojanie, na krew tak zażarci!\\r\\nI będziecież przydawać, o ludzie niegodni,\\r\\nDo obelgi obelgę i zbrodnię do zbrodni?\\r\\nBóg, co się gościnnymi opiekuje stoły,\\r\\nPomści się, miasto wasze obróci w popioły!\\r\\nŻadną nie zaczepieni krzywdą, żadną szkodą,\\r\\nWzięliście moje zbiory i małżonkę młodą,\\r\\nGdy ona otworzyła dla was dom życzliwy.\\r\\nDziś chcecie spalić flotę i wyrżnąć Achiwy!\\r\\nNie zdołacie wy Greków ze szczętem zatracić,\\r\\nWkrótce musicie drogo zuchwalstwa przypłacić.\\r\\nCo cię mądrość nad ludzi i nad bogów stawia,\\r\\nMożesz-że cierpieć takie, Zeusie, bezprawia?\\r\\nWspierasz zdrajców, ożywiasz w nich odwagę srogą,\\r\\nTym sprzyjasz, co się wojną nasycić nie mogą»?…\\r\\n    To rzekłszy, zdartą zbroję swym ludziom oddaje,\\r\\nSam zaś między pierwszymi rycerzami staje…\\r\\n    Gdy tu na kształt pożaru walczą obie strony,\\r\\nNie wiedział od Zeusa Hektor ulubiony,\\r\\nŻe mu na lewym skrzydle achajskie narody\\r\\nNiezmiernie w gęstych szykach zadawały szkody.\\r\\nMoże by nawet Grecy odnieśli zwycięstwo,\\r\\nTak ich wspierał Posejdon, tak wzmagał ich męstwo.\\r\\nHektor ciągle tam walczył, gdzie przełamał bramy,\\r\\nMur przeszedł, roty rozbił, wszystkie przebył tamy…\\r\\n    Wtem do wodza Polidam z tą radą przychodzi:\\r\\n— «Hektorze! Nierad naszej ty słuchasz przestrogi.\\r\\nŻe ci wyższe nad ludzi dały męstwo bogi,\\r\\nToś i w radzie nad wszystkich wynosić się gotów?\\r\\nNigdy człek jeden wszystkich nie dostał przymiotów:\\r\\nTen z łaski bogów w polu rycerz zawołany,\\r\\nTen grą, ten głosem słynie, ów lekkimi tany;\\r\\nInszemu wielki nieba władca mądrość nada,\\r\\nZna pierwszy jej szacunek ten, co ją posiada:\\r\\nOna zbawia narody, zachowuje kraje.\\r\\nJa ci powiem, co mi się najlepszego zdaje:\\r\\nStraszliwy pożar wojny zewsząd cię otoczył,\\r\\nLud nasz, jak złamał bramy i mury przeskoczył,\\r\\nWalczy mężnie, lecz jedni już się zmordowali,\\r\\nA pozostałych liczbą samą Grek przywali.\\r\\nCofnij się, zwołaj wodze! Tam naprędce sobie\\r\\nPoradzimy, co czynić trzeba nam w tej dobie»!…\\r\\n    Podobała się dobra Hektorowi rada,\\r\\nZaraz z wozu bohater w świetnej zbroi zsiada:\\r\\n— «Niechaj tu, Polidamie! — wielkim głosem woła\\r\\nPod twym bokiem Trojanie stawią mężne czoła!\\r\\nJa odejdę i w drugich szał Aresa wskrzeszę,\\r\\nA skoro dam rozkazy, do ciebie pośpieszę».\\r\\nPodobny śnieżnej górze obiega młodzieńce,\\r\\n    Na Trojany, na wierne woła sprzymierzeńce.\\r\\nWszyscy się zgromadzają na rozkaz Hektora,\\r\\nW Polidamie ich męstwo najtęższa podpora.\\r\\nPoszedł na lewe skrzydło, gdzie walczyli śmiele\\r\\nDeifob, Helen, Azjos, Adamas na czele.\\r\\nPróżno ich szuka zdrowych: jedni już polegli,\\r\\nDrudzy ranni zostali, kiedy na mur biegli.\\r\\nGdy tak boju wypadki okiem wodza znaczył,\\r\\nPięknowłosej Heleny małżonka obaczył;\\r\\nParys zagrzewa słowem i przykładem razem.\\r\\nGniewny Hektor tym rzecze do niego wyrazem:\\r\\n— «Złowróżbny ty Parysie! W kształcie twe zalety,\\r\\nA cała na tym zręczność — uwodzić kobiety!\\r\\nGdzie Deifob? Gdzie Helen? Gdzie Adamas śmiały?\\r\\nGdzie Otryjonej, pełnej mąż rycerskiej chwały?\\r\\nDziś się z wierzchołku swego wielka Troja wali\\r\\nI dzisiaj nic od zguby ciebie nie ocali».\\r\\n    A na to piękny Parys: — «Może w innej porze\\r\\nSłuszną miałeś przyczynę łajać mnie, Hektorze,\\r\\nLecz dzisiaj twego brata obwiniasz daremnie,\\r\\nBo nie wydała matka nikczemnika we mnie.\\r\\nJakeś tylko przy nawach stoczył bój straszliwy\\r\\nTy, bez wytchnienia walczę z mężnymi Achiwy.\\r\\nWodze, o których pytasz, już cień śmierci kryje,\\r\\nHelen z nich tylko jeszcze i Deifob żyje;\\r\\nOd zgonu zachowała ich Zeusa wola,\\r\\nLecz w ręce oba ranni, ustąpili z pola.\\r\\nTeraz, gdzie chcesz, prowadź nas! Wszyscy za twą cnotą,\\r\\nZa twym przykładem pójdziem z największą ochotą;\\r\\nWszystko zrobim i męstwa w nas nie będziesz winić,\\r\\nAle nad swoje siły nikt nie może czynić».\\r\\n    Tymi słowy gniew brata Parys ułagodził…\\r\\nŚpieszą oba, gdzie walkę Ares straszną zwodził.\\r\\n    Zaraz Hektor z największym zapałem uderzy.\\r\\nJako gdy szumem wicher po polach się szerzy,\\r\\nA Zeus trzaskające pioruny zapala\\r\\nWzmaga się hałas, morze straszna tłucze fala,\\r\\nWzdyma wody i ryczy ocean zhukany,\\r\\nNa bałwanach spienione wznoszą się bałwany:\\r\\nTak za Hektorem Trojan cisną się tysiące,\\r\\nŚpieszą hufce po hufcach, od miedzi błyszczące.\\r\\nGodzien z Aresem chwały podzielać zaszczyty\\r\\nIdzie Hektor; ma puklerz z wołowych skór zbity,\\r\\nNieprzełamana z miedzi blacha go pokrywa,\\r\\nNa głowie szyszak świetny, nad nim kita pływa.\\r\\nNaciera mężnie, roty przełamać się kusi,\\r\\nPatrzy, czy do ucieczki Greków nie przymusi;\\r\\nLecz nie trwożył się żaden mąż jego widokiem.\\r\\n    Pierwszy Ajas na przodek wielkim wyszedł krokiem,\\r\\nI w te wyzwał go słowa: — «Zbliż się więcej ku mnie!\\r\\nMyślisz, że nas przestraszysz tym, iż grozisz dumnie?\\r\\nUmiemy walczyć, boju nikt się z nas nie lęka,\\r\\nZeusa tylko mściwa przytłacza nas ręka.\\r\\nChciałbyś ty ogień rzucić do achajskich łodzi,\\r\\nAle nam do odparcia na sile nie schodzi:\\r\\nPrędzej ręką Achajów miasto wasze zginie\\r\\nI w wiecznej zagrzebane zostanie ruinie.\\r\\nNiedaleka ta chwila, gdy chroniąc się zguby,\\r\\nZeusowi i bogom będziesz czynił śluby,\\r\\nAby twe bystre konie ptaka biegły lotem,\\r\\nUnosząc cię do Troi przed śmiertelnym grotem».\\r\\n    Rzekł, a wtem orzeł z prawej przeleciał mu strony.\\r\\nKrzyknął lud grecki, dobrą wieszczbą ucieszony.\\r\\nA Hektor: — «O Ajasie! Przechwalco zuchwały!\\r\\nJakież mi się od ciebie słowa słyszeć dały?\\r\\nObym tak był Zeusa syn, tak nie umierał,\\r\\nI taką, jako Hery plemię, cześć odbierał,\\r\\nDzieląc gody śmiertelnych z Febem i Palladą,\\r\\nJak dzień ten będzie Greków ostatnią zagładą!\\r\\nDostój tylko, a zguba twoja nieomylna\\r\\nOto cię ta na ziemię zwali dzida silna;\\r\\nBiałe twe ciało będzie pastwą psom i sępom».\\r\\n    To rzekłszy, krzycząc śmiałym przywodzi zastępom.\\r\\nTylne wojska też same powtórzyły krzyki,\\r\\nRównym głosem zagrzmiały greckie wojowniki.\\r\\nSilne natarcie, silne było odpieranie,\\r\\nA nieba przebijało obu stron wołanie.\\r\\n\\r\\n\\r\\n\\r\\nKsięga XIV\\r\\n\\r\\nNestor jeszcze w namiocie pragnienie uśmierza,\\r\\nGdy go w uszy straszliwy krzyk mężów uderza.\\r\\n— «Ach! Machaonie — rzecze — jakież nasze losy?\\r\\nCoraz większe się w polu rozlegają głosy.\\r\\nTy pij tymczasem wino, póki Hekameda\\r\\nNa obmycie twej rany łaźni ciepłej nie da,\\r\\nJa wybiegnę, bym widział i stan wojowników,\\r\\nI co jest za przyczyna tych strasznych okrzyków».\\r\\n    Rzekł i zaraz się starzec uzbrajać poczyna:\\r\\nŚwiecący bierze puklerz Trazymeda, syna,\\r\\nKtóry z ojcowską tarczą w polu się potyka;\\r\\nW rękach Nestora błyszczy nieprzełomna pika.\\r\\nWychodzi. Jak mu widok smutny w oczach stanie!\\r\\nTych zbili, drugich pędzą zażarci Trojanie;\\r\\nNawet już przełamany widzi mur warowny.\\r\\nJako gdy wkrótce powstać ma wicher gwałtowny,\\r\\nCzujący falę wody Ocean zamroczy,\\r\\nAle dopóty czarnych bałwanów nie toczy,\\r\\nPóki silny wiatr w pewną stronę nie zawieje,\\r\\nTak się w swych myślach starzec zawieszony chwieje,\\r\\nCzy ma się rzucić wpośród pierzchającej rzeszy,\\r\\nCzy też raczej do króla narodów pośpieszy?\\r\\nPrzemogła myśl ostatnia. Idzie, a tymczasem\\r\\nRozpoczęta trwa walka z niezmiernym hałasem:\\r\\nSzczęk mieczów, broni trwożą przeraźliwe błyski,\\r\\nTłukąc się wzajem, jęczą miedziane pociski.\\r\\n    Atryd, Odys, Diomed, ranne w polu wodze,\\r\\nWyszły z naw i z Nestorem schodzą się na drodze.\\r\\nZ dala od bojowiska ich okręty stały,\\r\\nCzęsto bite od morza pienistymi wały,\\r\\nTe, co wprzód doszły lądu, wyciągniono z wody\\r\\nI murem zasłoniono od wszelkiej przygody,\\r\\nLecz wszystkim największego miejsca jeszcze mało.\\r\\nAby się więc gdzie wojsko rozpościerać miało,\\r\\nNa kształt szczeblów oparte są jedne o drugie\\r\\nI brzegi wśród przylądków napełniają długie.\\r\\nWyszli, żeby się rzeczy przypatrzyli z bliska,\\r\\nIdą wsparci na dzidach, smutek serca ściska;\\r\\nWidok Nestora bardziej jeszcze ich zatrwożył.\\r\\n— «Ty, w którym naród Greków nadzieję położył!\\r\\nKról Myken rzekł — Ty chwało i podporo ludu!\\r\\nPo co idziesz, męskiego zaniechawszy trudu?\\r\\nLękam się, by nas Hektor zajadły nie zgubił,\\r\\nJak na radzie trojańskiej dumnie z tym się chlubił.\\r\\nŻe nie wprzódy do pysznych wróci Troi grodów,\\r\\nAż po zniszczeniu floty i greckich narodów.\\r\\nTak groził: nie jesteśmy od zguby dalecy…»\\r\\n— «Nieszczęście — Nestor mówi — ściska nas dokoła,\\r\\nZeus z piorunem w ręku wybawić nie zdoła.\\r\\nWarownia i okrętów, i greckiej młodzieży,\\r\\nZ tak wielką dźwignion pracą mur zwalony leży.\\r\\nZajadły nieprzyjaciel bój przy nawach toczy,\\r\\nNajbystrzejsze rozeznać nie potrafią oczy,\\r\\nZ której strony achajskie walczą wojowniki,\\r\\nW takim zamęcie rzeź, w takim pomieszaniu krzyki.\\r\\nNaradźmy się atoli, co czynić wypada,\\r\\nMoże nam jeszcze natchnie jaki sposób rada.\\r\\nWas nie wzywam do boju; rzecz byłaby próżna:\\r\\nBo jak jesteście, w stanie tym walczyć nie można».\\r\\n    A król: — «Gdy przy namiotach już wrze bój gwałtowny,\\r\\nAni nas rów zasłonił, ani mur warowny,\\r\\nDzieło, nad którym tyle potu-śmy wyleli,\\r\\nŻebyśmy w nim zasłonę wojska i naw mieli,\\r\\nTrudno wątpić, że taka Zeusa jest wola,\\r\\nBy Grecy sprośnie trupem te zalegli pola.\\r\\nBył czas, gdy triumfami wieńczył nasze boje\\r\\nDzisiaj do nieprzyjaciół przeniósł względy swoje:\\r\\nKu nim zwycięstwo, szczęście, chwała obrócona,\\r\\nNasze ostudza serca, krępuje ramiona.\\r\\nSłuchajcie! Ja wam powiem, co czynić w tej porze:\\r\\nOkręty bliskie brzegów ściągnijmy na morze\\r\\nI tam je obwarujmy, rzuciwszy kotwice;\\r\\nA skoro noc ponure rozciągnie ciemnice,\\r\\nResztę floty przed smutną ocalimy dolą:\\r\\nPrzecież nam wtenczas wytchnąć Trojanie pozwolą…»\\r\\n    A Odyseusz na niego spojrzawszy surowo:\\r\\n— «O rado bezrozumna! O haniebna mowo!\\r\\nPodły królu, bodajbyś podłym ludem władał!\\r\\nZa co cię wielki Kronid nam za wodza nadał,\\r\\nKtórych z młodych lat w bojach doświadczone męstwo\\r\\nMa za niezmienne hasło: śmierć albo zwycięstwo!\\r\\nWięc to miasto opuścisz, z którego przyczyny\\r\\nTyle łez i krwi greckie już wylały syny?…\\r\\nCo? Gdy jeszcze w największym walka trwa zapale,\\r\\nMy wtenczas będziem spuszczać na morze okręty?\\r\\nTegoć żąda Trojanin swym szczęściem nadęty;\\r\\nŚmiałość jego zostanie dwakroć powiększona\\r\\nI zguby naszej wtedy tym łatwiej dokona.\\r\\nGdy wojsko ujrzy nawy ciągnione na morze,\\r\\nDotąd trwałe, ostygnie w rycerskim uporze,\\r\\nStraci męstwo i z pola uciecze szkaradnie.\\r\\nKrólu! Ten zgubny skutek z twej rady wypadnie».\\r\\n    Atryd na to: — «Odysie! Ta nagana żywa\\r\\nOstrym ciosem me serce strapione przeszywa.\\r\\nJeśli Grecy tchną jeszcze szlachetnym zapałem,\\r\\nO wstydliwej ucieczce wcale nie myślałem.\\r\\nNiechaj kto zbawienniejsze da zdanie w tę chwilę,\\r\\nCzy jest młody czy stary, ja się wraz przychylę».\\r\\n— «Nie braknie wam na zdaniu — Diomed zawoła\\r\\nNiedaleki jest człowiek, co wam radzić zdoła,\\r\\nJeśli to w piersiach waszych gniewu nie rozżarzy,\\r\\nŻe młody tam śmie mówić, gdzie zamilkli starzy.\\r\\nLecz temu, co z krwi zacnej Tydeja pochodzi,\\r\\nMniemam, że się otwarcie wszystko wyrzec godzi…\\r\\nMimo stanu naszego, w tak ciężkiej potrzebie\\r\\nPójdźmy na nieprzyjaciół, dajmy przykład z siebie!\\r\\nNie chcę ja, byśmy, ranni, szli na nowe rany,\\r\\nLecz zagrzejmy lud bojem długim zmordowany.\\r\\nPrzytomność nasza męstwo w tych nawet zapali,\\r\\nKtórzy się teraz podłej gnuśności poddali».\\r\\n    Przyjęli z uwielbieniem, co Diomed radził.\\r\\nIdą w pole królowie, Atryd ich prowadził.\\r\\nPosejdon nie przeoczył żadnego ich kroku:\\r\\nStanął przy bohatera mykeńskiego boku,\\r\\nW zmarszczonej twarzy starca, siwym kryty włosem,\\r\\nWziął ręką rękę króla i rzekł takim głosem:\\r\\n— «Jak teraz dmie Achilles! Dopiął, czego żąda,\\r\\nPomieszanie, ucieczkę, rzeź Greków ogląda.\\r\\nNie ma żadnego czucia. Niechże gnuśnie żyje,\\r\\nNiechaj go niebo wieczną sromotą okryje!\\r\\nLecz na ciebie nie wszystkie zagniewane bogi.\\r\\nWnet ujrzysz, jak wodzowie Trojan pełni trwogi,\\r\\nPiaskiem zaćmią powietrze, gdy chroniąc się zgonu,\\r\\nPędzić będą rumaki w mury Ilijonu».\\r\\n    Rzekł; wraz rzuci się w pole i straszliwie krzyknie.\\r\\nJakim dziesięć tysięcy ludzi głosem ryknie,\\r\\nGdy ich pchnie w srogą walkę Ares boju chciwy:\\r\\nTak z piersi Posejdona wyszedł ryk straszliwy.\\r\\nNagle wszystkich napełnił serce zapał nowy,\\r\\nKażdy do ostatniego walczyć jest gotowy.\\r\\n    Wtedy na złotym tronie siedząca wysoko\\r\\nZ wierzchu Olimpu Hera rzuca na świat oko;\\r\\nPoznaje brata swego wśród achajskich rzeszy,\\r\\nNa ten widok jej serce niezmiernie się cieszy.\\r\\nAle Kronid, co z Idy Trojan szczęściem darzył,\\r\\nGdy go postrzegł, straszną w sercu złość rozżarzył.\\r\\nZaraz jakby go podejść, w myśli układ czyni.\\r\\nTen sposób za najlepszy uznała bogini,\\r\\nŻeby poszła na Idę, pięknie wystrojona:\\r\\nGdy męża swymi wdzięki przyciągnie do łona,\\r\\nWtedy go, niebacznego, słodkim snem zamroczy,\\r\\nUśpi jego myśl boską i przenikłe oczy…\\r\\n    Sen, gdy pod jego władzą władca gromów legnie,\\r\\nDo Posejdona z miłą wieścią szybko biegnie\\r\\nI rzecze, donosząc mu o tym, co się stało:\\r\\n— «Teraz twoje Achaje możesz wspierać śmiało;\\r\\nŚpi Kronid. Niech z tej pory korzystają Greki:\\r\\nHera zwiodła miłością, jam zamknął powieki».\\r\\n    Te chytre panu morza gdy odkrył zamiary,\\r\\nSen poszedł sypać swoje na ród ludzki dary.\\r\\nPosejdon się w zapędzie utrzymać nie zdołał,\\r\\nZaraz naprzód wyskoczył i głośno zawołał:\\r\\n— «Ścierpicież, Grecy, aby syn Pryjama śmiały\\r\\nSpalił flotę i wiecznej stąd dostąpił chwały?\\r\\nTa nadzieja pochlebna jemu serce łechce,\\r\\nŻe Pelid siedzi w nawie i wojować nie chce.\\r\\nLecz nie poczujem, że on wyrzekł się oręża,\\r\\nNiech tylko rota rotę, mąż zapala męża!\\r\\nZróbcie tak, jak ja powiem: nąjpierwsi rycerze\\r\\nI najsilniejsi, weźmy największe puklerze;\\r\\nNa głowy nasze włóżmy najtęższe przyłbice,\\r\\nA najdłuższymi dzidy uzbrójmy prawice.\\r\\nPójdźmy! Ja wam przodkuję. Choć się tak nadyma,\\r\\nWiem, że naszego Hektor natarcia nie wstrzyma!…\\r\\n    Tak rzekł; w momencie rozkaz jego wykonany.\\r\\nAtryd, Itak, Diomed mimo ciężkiej rany\\r\\nObiegają zastępy, ustawiają w szyki…\\r\\nPosejdon ich prowadzi, a w strasznej prawicy\\r\\nOgromnym wstrząsa mieczem na kształt błyskawicy.\\r\\nNikt się nie waży śmiałym mierzyć z nim zamachem,\\r\\nWszystkich Trojan przejęte serca zimnym strachem,\\r\\nHektor ich stawia, bojaźń z umysłów oddala.\\r\\nNatenczas się straszliwy w polu bój zapala,\\r\\nGdy Posejdon i Hektor od trwogi daleki\\r\\nProwadzą — ten Trojany, ten waleczne Greki.\\r\\nWzdęte morze namioty tłucze i okręty,\\r\\nTrwa walka uporczywa, wrzask niezmierny wszczęty.\\r\\nNie tak straszliwie ryczy ocean zhukany,\\r\\nGdy o skaliste brzegi rozbija bałwany;\\r\\nNie taki szum na górach ogień rozpościera,\\r\\nKiedy lasy paszczęką niesytą pożera;\\r\\nNie z takim hukiem, wyszły z Boreasza gęby,\\r\\nGwałtowny wicher wali niebotyczne dęby:\\r\\nJak straszne napełniło powietrze wołanie,\\r\\nKiedy się starli z sobą Grecy i Trojanie.\\r\\n    Hektor pierwszy Ajasa obalić się silił.\\r\\nBiegłej rycerza ręki pocisk nie omylił,\\r\\nLecz pas, jeden od tarczy, a drugi od miecza,\\r\\nKrzyżując się na piersiach, męża zabezpiecza;\\r\\nW to miejsce ugodziwszy, został raz odparty.\\r\\nBardzo takim trafunkiem Hektor był rozżarty,\\r\\nA widząc, że Ajasa próżnym ciosem gonił,\\r\\nSam, unikając śmierci, między swych się chronił.\\r\\nAjas nie tracił czasu, i w oddaniu skory,\\r\\nJeden z głazów służących nawom za podpory\\r\\n(A mnóstwo ich tam było przy stopach rycerzy)\\r\\nSilną pochwyca ręką i w Hektora mierzy:\\r\\nTrafił kamień pod szyję, od tarczy odskoczył\\r\\nI niemały czas jeszcze po piasku się toczył.\\r\\nJak ognistym Zeusa uderzony grotem\\r\\nZ ogromnym dąb na ziemię wali się łoskotem,\\r\\nPełne powietrze siarki przykrego zapachu,\\r\\nA bliski widz srogiego Zeusa zamachu\\r\\nOgłuszony zostaje od ognia i trzasku:\\r\\nTak nagle wielki Hektor upada na piasku…\\r\\n    Zostać panami łupu tak wielkiego chciwi,\\r\\nZewsząd na niego z krzykiem napadli Achiwi.\\r\\nLecz gdy w niebezpieczeństwie Hektora postrzegli\\r\\nPolidam, Glauk, Ajnejasz, Sarpedon przybiegli,\\r\\nI Agenor; ci roty wstrzymują grożące,\\r\\nA za nimi się Trojan cisnęły tysiące.\\r\\nW ich puklerzach bezpieczna dla niego zasłona.\\r\\nTymczasem go ziomkowie wzięli na ramiona\\r\\nI w tył wojska unieśli, gdzie wóz jego stoi,\\r\\nProwadzą jęczącego rycerza ku Troi.\\r\\nA skoro tam przybyli, gdzie Ksantu kryształy\\r\\nKrętymi nurty żyzne pola przerzynały,\\r\\nWspaniały wóz i bystre zatrzymali konie,\\r\\nZsadzili go na ziemię, wodą zlali skronie.\\r\\nOdzyskał dech bohater, na nogi się dźwignął,\\r\\nOtworzył oczy, z piersi krew czarną wyrzygnął,\\r\\nLecz upadł znowu, znowu zawarły się oczy:\\r\\nTak go ciężko Ajasa cios ogromny tłoczy.\\r\\n    Najlepsza dla Achajów zajaśniała pora,\\r\\nGdy z placu schodzącego postrzegli Hektora;\\r\\nNatarli zatem, nowym zapałem zagrzani.\\r\\nAjas, syn Oileja, Satnijosa rani…\\r\\nZwalił go Ajas dzidą, rycerz padł na plecy,\\r\\nPrzy nim wszczęli bój krwawy Trojanie i Grecy.\\r\\nPolidam zgonu ziomka zemścić się pośpieszył,\\r\\nOszczepem prawe ramię Protenora przeszył.\\r\\nChwytając piasek ręką padł syn Arejlika,\\r\\nA chlubny tym zwycięstwem Trojanin wykrzyka:\\r\\n— «Mogę sobie pochlebić, że syn Panta mężny\\r\\nWprawną ręką niepróżno cisnął grot potężny!\\r\\nKtoś z Achajów odebrał cios hartownej miedzi\\r\\nI wnet czarne siedliska Hadesa odwiedzi».\\r\\n    Sarknęli Grecy, Ajas bardzo się zapalił,\\r\\nObok niego Polidam Protenora zwalił;\\r\\nWięc na uchodzącego szybkim rzucił grotem:\\r\\nPolidam śmierci zręcznym uchronił się zwrotem,\\r\\nLecz za to Archelocha cios dosięgnął srogi,\\r\\nDla niego zgubę mściwe przeznaczyły bogi.\\r\\nW kark go utrafia dzida Telamona syna,\\r\\nOkrutnym razem żyły obiedwie podcina.\\r\\nPadł i ziemi, waląc się pod śmiertelnym ciosem,\\r\\nWprzód niż kolanem dotknął czołem, twarzą, nosem.\\r\\nAjas do Polidama chlubnie rzekł w tę porę:\\r\\n— «Ciebie ja, Polidamie, za sędziego biorę:\\r\\nNie nagradzaż nam straty mąż, co teraz pada?\\r\\nNiepodły z niego rycerz i ród w nim nie lada.\\r\\nŻe złączon z Antenorem, prawie jestem pewny,\\r\\nSyn to albo brat jego, a przynajmniej krewny».\\r\\n    Rzekł, znając dobrze, kogo obalił żelazem.\\r\\nZasmucili się dumnym Trojanie wyrazem,\\r\\nAkamas broni trupa i Promacha zmiata\\r\\nWtenczas, kiedy za nogi ciągnął jego brata.\\r\\nWraz wykrzyknął: — «Na nasze wystawieni sztychy,\\r\\nKiedyż, junacy, próżnej przestaniecie pychy?\\r\\nNie nam tylko w podziale dostały się smutki,\\r\\nRównie na was padają zgubne wojny skutki.\\r\\nPatrzcie, jak poległ Promach, gdy po zdobycz bieżał!\\r\\nNiedługo brat mój drogi bez zemszczenia leżał.\\r\\nJak pełne tego losy pomyślności, komu\\r\\nŁaskawe dały nieba mieć mściciela w domu»!\\r\\n    Głos tak chełpliwy wszystkich Achajów rozżalił,\\r\\nLecz najbardziej się mężny Penelej zapalił;\\r\\nLeci na Akamasa, ale ten się chroni:\\r\\nZgubny raz Ilijonej dostał z jego dłoni.\\r\\nOjciec, Forbas, największe stada tam posiadał,\\r\\nHermejas go pokochał, bogactwami nadał,\\r\\nA tego tylko żona powiła mu syna.\\r\\nZgasła twa, biedny starcze, pociecha jedyna!\\r\\nTrafił w oko, źrzenicę ruszył grot stalony,\\r\\nPrzeszedł na wylot głowę. Rycerz, krwią zbroczony,\\r\\nWyciąga obie ręce i na ziemi siada;\\r\\nWtedy z mieczem dobytym Penelej przypada,\\r\\nTnie w szyję: głowa z włócznią, którą jest przebita,\\r\\nI z przyłbicą upada. Zwycięzca ją chwyta,\\r\\nA podniósłszy utkwioną na żeleźcu głowę,\\r\\nWielkim głosem do Trojan tak obraca mowę:\\r\\n— «Niechaj Ilijoneja i ojciec, i matka\\r\\nLubego syna płaczą aż do dni ostatka!\\r\\nLecz i żonie Promacha ten dzień smutny będzie,\\r\\nGdy z powróconej floty mąż jej nie wysiędzie».\\r\\n    Rzekł, a wszystkich Trojanów strach ogarnął blady,\\r\\nMyślą, jakby ostatniej uniknąć zagłady…\\r\\n\\r\\n\\r\\n\\r\\nKsięga XV\\r\\n\\r\\nZwycięską bronią Greków ścigani tuż w tropy,\\r\\nCofają się Trojanie za rowy, okopy;\\r\\nMnóstwo ich legło trupem w ucieczce i zbladli\\r\\nDopiero się wstrzymali, jak wozów dopadli.\\r\\nWtedy Zeus na górnej Idzie przebudzony,\\r\\nWyrwał się z towarzystwa pięknej swojej żony,\\r\\nWstał, na Greków i Trojan boskim rzucił okiem:\\r\\nCi pierzchają, ci mężnym następują krokiem;\\r\\nPosejdon tam achajskiej przywodzi młodzieży;\\r\\nHektor wśród towarzyszów osłabiony leży,\\r\\nSilną ranion prawicą, krew z piersi wyrzuca\\r\\nI ledwie mu tchem słabym oddychają płuca.\\r\\nZabolał ojciec bogów nad rycerza losem…\\r\\nI takim do Irydy odezwał się głosem;\\r\\n— «Posejdonowi rozkaz nieś wiernie, Irydo,\\r\\nI powiedz, że te słowa od Zeusa idą:\\r\\nNiech bitwę porzuciwszy, w tej mi zaraz porze\\r\\nŚpieszy do rady bogów lub skryje się w morze!\\r\\nJeśli na me rozkazy nie chce być powolny,\\r\\nNiech zważy, czy mej sile oprzeć się jest zdolny;\\r\\nI władza mnie nad niego wynosi, i lata.\\r\\nWięc tak lekce starszego będzie ważył brata?\\r\\nWięc sobie równość ze mną w pysznej uprządł głowie?\\r\\nZe mną, przed którym wszyscy inni drżą bogowie?\\r\\n    Rzekł; zaraz wykonana była jego wola,\\r\\nZbiega Irys z Gargaru na trojańskie pola.\\r\\nA jak śnieg lub grad pada z tchnieniem Boreasza,\\r\\nKtóry wraca pogodę, a chmury rozprasza:\\r\\nTak posłanka złotymi ozdobiona pióry\\r\\nSzybko do Posejdona z Idy spada góry:\\r\\n— «Posejdonie! — tak mówi — Zeus władnący w niebie,\\r\\nPrzysyła mnie z takowym zleceniem do ciebie,\\r\\nByś porzuciwszy bitwę, w tejże zaraz porze\\r\\nSzedł lub do rady bogów, lub też skrył się w morze.\\r\\nNie będzieszli słów jego miał w należnym względzie,\\r\\nSam tu z otwartą wojną do ciebie przybędzie…»\\r\\n    Posejdon rozgniewany tak jej odpowiada:\\r\\n— «Choć jest mocny, atoli nadto dumnie gada.\\r\\nPróżno równego w stopniu siłą swą zastrasza,\\r\\nTrzech nas miała z Kronosa synów matka nasza:\\r\\nZeusa, mnie, Hadesa, co Ereb dziedziczy\\r\\nTrzech panów, na trzy części podzielon, świat liczy,\\r\\nKażdy ma swe dziedzictwo. Za losów udziałem\\r\\nHades wziął czarne cienie, ja morze dostałem,\\r\\nZeus objął w swej części niebo i obłoki:\\r\\nZiemia wspólna jest wszystkim i Olimp wysoki.\\r\\nRządzić mną dla Zeusa byłoby za wiele,\\r\\nChoć mocny, niech spokojny siedzi w swym wydziele!\\r\\nMam umysł wyniesiony, więc mu nie przyklęknę,\\r\\nRęką niech mi nie grozi, bo się jej nie zlęknę;\\r\\nNiech na syna i córki te pogróżki chowa,\\r\\nCo ze drżeniem słuchają jego lada słowa».\\r\\n    Na to bogini urząd sprawująca posła:\\r\\n— «Chceszli, abym odpowiedź tak twardą odniosła?\\r\\nCzy ją raczej osłodzisz? Lubo czasem zbłądzi,\\r\\nNigdy się wielkie serce uporem nie rządzi.\\r\\nZnasz doskonale, jakie stopnie są rodzeństwa;\\r\\nMszczą się Jędze za prawa zgwałcone starszeństwa».\\r\\n    Postrzegł się bóg, na morzu wzruszający flagi.\\r\\n— «Czuję — rzecze — Irydo, moc twojej uwagi.\\r\\nJak dobrze, gdy w posłańcu i poradnik wierny!\\r\\nAle ogarnął serce moje ból niezmierny,\\r\\nGdy ten, z którym wyroku zrównały mnie prawa,\\r\\nZe mnie się grożącymi słowy naigrawa.\\r\\nUstąpię, lecz ci serce otworzę w tej chwili:\\r\\nJeśli mimo żeśmy się zgładzić ugodzili\\r\\nPrzy pomocy Pallady, jego miłej córy,\\r\\nZeus zechce ocalić ilijońskie mury\\r\\nI danej obietnicy Achajom nie ziści,\\r\\nNiech wie, że będzie w wiecznej u nas nienawiści».\\r\\n    Rzekł Posejdon i zaraz w morzu się zagłębił;\\r\\nUczuł to Grek, bo w piersiach zapał się oziębił.\\r\\n— «Weź pieczę — rzekł do Feba Zeus — o Hektorze;\\r\\nChroniąc się mego gniewu Posejdon wszedł w morze.\\r\\nGdyby na mnie śmiałymi czekał był rękoma,\\r\\nStrasznym łoskotem walki między nami dwoma\\r\\nW swych by posadach niebo i piekło zadrżało.\\r\\nAle lepiej dla niego i dla mnie się stało,\\r\\nŻe choć z gniewem, ustąpił nie czekając boju:\\r\\nRzecz by ta wiele bardzo kosztowała znoju.\\r\\nWeź egidę i w groźnej wstrząsaj nią prawicy,\\r\\nBy greccy na jej widok drżeli wojownicy.\\r\\nSzczególnie miej o wielkim Hektorze staranie,\\r\\nZ nową w piersiach odwagą niechaj w polu stanie!…\\r\\n    Rozkazał; wykonywa Feb zlecenie ojca.\\r\\nJak szybko leci jastrząb, grzywaczów zabojca,\\r\\nŻaden mu ptak lekkimi nie wyrówna pióry:\\r\\nTakim on właśnie lotem spadł z idajskiej góry.\\r\\nJuż bohater nie leżał, gdy Feb przed nim staje:\\r\\nSiedział, odzyskał zmysły, przyjaciół poznaje,\\r\\nCo mu we wszystkich byli przygodach najszczersi.\\r\\nPot nie leje się z niego, nie robią mu piersi,\\r\\nTak go Zeusa pamięć ożywiła sama.\\r\\nApollo rzekł w te słowa do syna Pryjama:\\r\\n— «Czemu siedzisz na tronie, od wojsk twoich z dala?\\r\\nCo cię wyzuwa z siły? Jaki ból przyzwala?\\r\\n    Uchylił Hektor powiek i rzekł słabym głosem:\\r\\n— «Ktoś ty, z bogów najlepszy, moim tknięty losem?\\r\\nNie wieszli? Gdym przed flotą stoczył walkę śmiałą,\\r\\nAjas wtedy na ziemię obalił mnie skałą.\\r\\nMniemałem, że odwiedzę dziś Hadesa progi,\\r\\nUtraciwszy od ciosu tego żywot drogi».\\r\\n— «Ufaj! — Bóg odpowiada. — Pan władnący w niebie\\r\\nSilnego pomocnika przysyła dla ciebie.\\r\\nJa, Apollo, przy tobie z mieczem groźnym stoję,\\r\\nJa, com dawniej i ciebie zasłaniał, i Troję…»\\r\\n    Tym słowem wzmocnił siły, które w nim już gasły.\\r\\nJak przy żłobie trzymany długo koń wypasły,\\r\\nZerwawszy uwiązanie, bieży, piasek miece,\\r\\nI przywykły się kąpać w przeźroczystej rzece,\\r\\nPyszny swoją pięknością, leci, dumnie pląsa,\\r\\nGłowę do góry wznosi, a grzywą potrząsa\\r\\nI pędzi na znajome sobie klacz pastwiska:\\r\\nTak za wzmocnieniem boga, który strzały ciska,\\r\\nMężny Hektor wielkimi kroki w pole sadzi\\r\\nI waleczne do boju Trojany prowadzi.\\r\\nA jak biegną, zwierzyny pięknej dostać chciwi,\\r\\nZa sarną lub jeleniem i psy, i myśliwi\\r\\nOn, gdy mu jeszcze zguby zły wyrok nie niesie,\\r\\nChowa się między skały albo w gęstym lesie;\\r\\nWtem gdy się lew pokaże, krzykiem ich wzbudzony,\\r\\nPsy i myśliwcy w różne rozpierzchną się strony:\\r\\nTak trwożnych pędzą Trojan szeregami Grecy,\\r\\nTną mieczami, dzidami przebijają plecy;\\r\\nLecz gdy ujrzą Hektora, przejęci są trwogą,\\r\\nI cała ich w tym siła, że uciekać mogą…\\r\\n    Idą Trojanie, Hektor wielkim stąpa krokiem,\\r\\nApollo go poprzedza odziany obłokiem:\\r\\nW rękach jego egida nieśmiertelna błyska,\\r\\nFrędzle ją srożą, groźny blask daleko ciska,\\r\\nNa postrach ludzi Hefajst dał ją panu nieba;\\r\\nTaka egida rękę uzbrajała Feba.\\r\\nŚcisnąwszy swe zastępy czekają Achiwy;\\r\\nZ obu stron krzyk powietrze napełnia straszliwy,\\r\\nZ mocnych rąk dzidy, z brzmiących cięciw lecą strzały:\\r\\nJedne się w łono mężów szlachetnych dostały,\\r\\nDrugie nie dojdą ciała i w ziemię się wbiją,\\r\\nAni się krwi tak chciwie żądanej napiją.\\r\\n    Póki Feb trzymał w rękach tarczę niewzruszoną,\\r\\nGinął lud, bój za żadną nie ważył się stroną.\\r\\nLecz wkrótce przeciw Grekom zwrócona egida —\\r\\nWraz nią wstrząśnie i z piersi głos ogromny wyda:\\r\\nSłabieją w męstwie, bojaźń w umysłach zajęta.\\r\\nJak gdy w nocy napadną dwa srogie zwierzęta\\r\\nW nieprzytomności stróża na woły lub owce,\\r\\nDrżąca trzoda się w różne rozbiegnie manowce:\\r\\nTak uciekają Grecy; Feb ich mdłymi zrobił,\\r\\nA Trojan i Hektora chwałą przyozdobił…\\r\\n    Gdy się zwycięzcy bawią nad krwawymi łupy,\\r\\nUciekają w nieładzie drżące Greków kupy;\\r\\nHektor swoich zachęca, wielkim głosem krzyczy,\\r\\nBy prosto szli na flotę, niechciwi zdobyczy:\\r\\n— «A kto mi kolwiek od naw na stronę odbiegnie,\\r\\nW tymże zaraz momencie z mojej ręki legnie!\\r\\nNi go bracia, ni siostry nie uczczą pogrzebem,\\r\\nAle go psy w kawały rozszarpią pod niebem»!\\r\\n    Rzekł i ogniste biczem rumaki zacina,\\r\\nDo śmiałego natarcia roty upomina.\\r\\nZwracają wszyscy konie z groźnymi okrzyki,\\r\\nPrzodkiem Apollo mężne wiedzie wojowniki.\\r\\nZarzuca rów, okopy zwala jego noga:\\r\\nWnet się dla nich zrobiła tak szeroka droga,\\r\\nIle zasięgnie dzida od męża rzucona,\\r\\nGdy doświadcza, jak silne są jego ramiona.\\r\\nTą drogą tłumem idą Trojanie zuchwali,\\r\\nPod stopą Feba gruby mur Greków się wali.\\r\\nA jako drobne dziecię, bawiąc swe tęsknoty,\\r\\nRozmaite na piasku buduje roboty,\\r\\nWnet je ręką i nogą igrając zagrzebie:\\r\\nTak się mur grecki kruszy pod twą stopą, Febie.\\r\\nTyś ich zmieszał, tyś zrobił, że pierzchli nikczemnie;\\r\\nDopiero się przy nawach wstrzymują wzajemnie…\\r\\n    Jak gdy zhukane wiatry na morzu srożeją,\\r\\nWzdęte na boki w okręt bałwany się leją\\r\\nI nic go nie zachowa od gwałtownej fali:\\r\\nTak się wojsko trojańskie na mur grecki wali.\\r\\nPędzą ku nawom konie śmiałe wojowniki,\\r\\nTrojanie z wozów długie wyciągnęli piki,\\r\\nGrecy z okrętów drągi wzięli na odparcie\\r\\nKute miedzią, w ogniowym ustalone harcie.\\r\\n    Gdy się bój z dala od naw przy murze wysila,\\r\\nPatrokl siedział w namiocie cnego Eurypila;\\r\\nMiłymi w nim tęsknotę rozmowami słodził,\\r\\nA plastrem bole rany głębokiej łagodził.\\r\\nLecz widząc, że Trojany przez mur się waliły,\\r\\nŻe Grecy uciekają bez ładu, bez siły,\\r\\nJęczy, bije się w uda, łza mu gęsta ciecze,\\r\\nI tak do przyjaciela z ciężkim łkaniem rzecze:\\r\\n— «Mimo twej rany dłużej nie mogę być z tobą,\\r\\nWkrótce się Grek ostatnią okryje żałobą.\\r\\nNiech ci pomoc potrzebną wierny sługa niesie,\\r\\nJa biegnę chęć do boju wzbudzić w Achillesie.\\r\\nKtóż wie, czy go nie skłonię za pomocą boga?\\r\\nMocna jest z ust przyjaźni idąca przestroga».\\r\\n    Rzekł i opuścił namiot Patrokl rozpłakany.\\r\\nTymczasem Grecy dzielnie wstrzymują Trojany,\\r\\nLecz ni ci zdolni, lubo mniejsze, odbić roty,\\r\\nNi ci Greków przełamać i wpaść im w namioty.\\r\\nA jak ostrym toporem cieśla zręcznie włada,\\r\\nKtórego sztuki sama uczyła Pallada,\\r\\nI za sznura kres ostrej nie zapuści stali:\\r\\nTak ci w równi zupełnej bój utrzymywali.\\r\\nPo wszystkich stronach walka uparta się szerzy.\\r\\nHektor z okrytym chwałą Ajasem się mierzy,\\r\\nPrzy jednej walczą nawie; ni Hektor jej spalić,\\r\\nNi Ajas od niej może Hektora oddalić.\\r\\nJuż Kaletor niósł ogień, ów śmiały syn Klity,\\r\\nLecz w piersi został dzidą Ajasa przeszyty:\\r\\nLeci na ziemię, głownia z ręki mu wypada.\\r\\nPatrząc na śmierć krewnego Hektor się rozjada\\r\\nI wielkim głosem woła na trojańskie szyki:\\r\\n— «Trojanie i Dardany, i waleczne Liki!\\r\\nNie ustępujcie z miejsca, walczcie w tej ciaśninie\\r\\nI nie dajcie wziąć zbroi po Klitiosa synie»!\\r\\n    Skończył i długą dzidę w Ajasa wymierzył;\\r\\nChybił go, Likofrona mężnego uderzył.\\r\\nPrzymuszony z Kitery uciec dla zaboju,\\r\\nAjasowi w rycerskim towarzyszył znoju;\\r\\nPrzy boku przyjaciela stał bohater dzielny,\\r\\nPrzy nim walczył, gdy w głowę dostał raz śmiertelny;\\r\\nBez duszy z wyniesionej nawy na łeb zlata.\\r\\nAjas przejęty żalem tak mówi do brata:\\r\\n— «Teukrze! Jakie nas teraz czekają tęsknice?\\r\\nSyn Mastora, kochany od nas jak rodzice,\\r\\nKtórego w domu naszym żaden wzgląd nie minął,\\r\\nZajadłego Hektora srogim ciosem zginął.\\r\\nGdzie twe strzały niosące śmierć, bóle i jęki?\\r\\nGdzie jest łuk otrzymany z Apollina ręki»?\\r\\n    Na głos brata przybiega Teucer, strzelec główny,\\r\\nŁuk ma w ręku i kołczan strzałami ładowny.\\r\\nGrot wylata po grocie, warczy żyła tęga,\\r\\nWraz Pejzenora syna strzałą swą dosięga:\\r\\nRanny Klejtos, powoźnik Polidama śmiały.\\r\\nW Hektora oczach pięknej szukający chwały,\\r\\nGardził niebezpieczeństwem, tam pędził rumaki,\\r\\nGdzie się najbardziej mężne zgęszczały orszaki.\\r\\nNie mogła go od zguby żadna zbawić siła,\\r\\nPuszczona strzała w szyję z tyłu utrafiła;\\r\\nPadł na ziemię, śmiertelnym dosięgniony grotem,\\r\\nKonie wóz próżny z wielkim wstrząsnęły łoskotem.\\r\\nPostrzegłszy to Polidam, zaraz je uchwycił\\r\\nI Astynoja rękę strażą ich zaszczycił,\\r\\nA gdy mu blisko siebie trzymać je zaleci,\\r\\nSam znowu między pierwsze wojowniki leci.\\r\\n    Teucer zaś na Hektora nowy grot nakładał,\\r\\nI pewnie ostateczny byłby mu cios zadał,\\r\\nGdyby Zeus srogiego nie wstrzymał wyroku.\\r\\nOn mając bohatera dnia na bacznym oku,\\r\\nNadto wyniosłym Teukra zamiarom urąga,\\r\\nRwie mu w ręku cięciwę, kiedy ją naciąga:\\r\\nPrysła strzała i łuku dotrzymać nie umiał;\\r\\nNadzwyczajnym przypadkiem strwożył się i zdumiał.\\r\\n— «Bracie — rzekł — boga ręka, nam niesprzyjająca,\\r\\nMiesza układy nasze i łuk mi wytrąca;\\r\\nZ tęgich żył dziś ode mnie skręcona cięciwa,\\r\\nZdolna nieść strzał tysiące, nagle mi się zrywa».\\r\\n— «Porzuć twój łuk i strzały — rzekł Ajas żałosny —\\r\\nGdy ci je z rąk wydziera jakiś bóg zazdrosny;\\r\\nWeź raczej długą dzidę, piersi okryj tarczą,\\r\\nWalcz, zachęcaj — bijmy się, póki siły starczą,\\r\\nJeśli mają wziąć flotę, niech ją wezmą z pracą\\r\\nI niech drogo zwycięstwo Trojanie opłacą».\\r\\n    Tak radził; Teucer zaraz namiotu dopada,\\r\\nŁuk zostawia, na ramię tęgi puklerz wkłada,\\r\\nGłowę kształtnie zrobionym szyszakiem przykrywa,\\r\\nNasrożona piórami groźna kita pływa.\\r\\nOgromną bierze dzidę, a nie szczędząc kroku,\\r\\nBieży spieszno i staje przy Ajasa boku.\\r\\n    Widząc łuk Teukra, boskim osłabiony cudem,\\r\\nHektor między trojańskim głośno woła ludem:\\r\\n— «Walczcie! Gdzie z taką chwałą bitwa rozpoczęta.\\r\\nNiech każdy z was o dawnej sławie swej pamięta!\\r\\nWidziałem na me oczy, jak bezsilne strzały\\r\\nW ręku najbieglejszego rycerza zostały.\\r\\nZeus to sam dokazał i znak jest niemylny,\\r\\nDla kogo on niechętny, a komu przychylny:\\r\\nDziś od niego Achajów zmniejszona odwaga,\\r\\nDziś przeciwko nim bije, a nam dopomaga.\\r\\nWalczcie więc, bo zwycięstwem pewnym się zaszczyciem.\\r\\nKto ma paść, niech bez żalu rozstanie się z życiem!\\r\\nAch! Jak tu dla rycerza chwały plac jest żyzny!\\r\\nPięknie mu z bronią w ręku umrzeć dla ojczyzny,\\r\\nA dom swój, żonę, dzieci, majątek ocali,\\r\\nGdy męstwem swym Achąjów z tych brzegów oddali».\\r\\n    Tak Hektor w serca wszystkich zapał swój przelewał.\\r\\nNie z mniejszą Ajas siłą Achajów zagrzewał:\\r\\n— «Mężowie! Dziś najsroższych klęsk jesteśmy bliscy,\\r\\nAlbo ocalim flotę, albo zginiem wszyscy.\\r\\nMniemacieli, gdy Hektor nam panem zostanie,\\r\\nŻe możecie piechotą przejść po oceanie?\\r\\nNie widzicieli, jak on rzuca się gwałtownie?\\r\\nJak zapala, jak woła na Trojan o głownie?\\r\\nNie na tańce ich wzywa, lecz żeby nas dobić.\\r\\nJa sądzę, że nie możem nic lepszego zrobić,\\r\\nJako gdy nasz zmieszamy oręż z ich orężem:\\r\\nNiech już raz albo zginiem, albo też zwyciężem»!\\r\\n    W gorących sercach nową wzniecił żądzę sławy:\\r\\nMiedzianym z tarczy murem otoczyli nawy;\\r\\nZeus wzmaga w Trojanach zapał i nadzieje,\\r\\nA Menelaj tak serce w Antylochu grzeje:\\r\\n— «Nikt z tobą, Antylochu, z achajskich rycerzy\\r\\nNi miłością, ni biegiem, ni siłą się zmierzy.\\r\\nWyskocz, byś kogo z wodzów trojańskich obalił».\\r\\n    Tym słowem jego zagrzał, a sam się oddalił.\\r\\nZ błyszczącą zaraz dzidą przed pierwszymi stanie,\\r\\nNa jego widok trwożni uchodzą Trojanie;\\r\\nJednak nie był rycerza zamach bezskuteczny:\\r\\nGdy śmiało biegł do boju Melanip waleczny,\\r\\nW piersi raz dostał, upadł tym zwalony ciosem,\\r\\nA zbroja na nim smutnym zajękła odgłosem.\\r\\nJak szybko przyskakuje bystry chart do łani,\\r\\nGdy ją myśliwiec z kniei wychodzącą rani:\\r\\nTak prędko pierwszy z greckiej Antyloch młodzieży,\\r\\nBy z ciebie, Melanipie, ściągnąć zbroję, bieży.\\r\\nAle próżny był zapęd, bo go Hektor zoczył,\\r\\nI tchnąc zemstą za brata, przeciw niemu skoczył.\\r\\nAntyloch, lubo dzielny bohater, nie czeka,\\r\\nZbiera swe wszystkie siły i co tchu ucieka.\\r\\nJak zwierz srogi, niemałe gdy porobi szkody,\\r\\nZabije psa lub męża broniącego trzody,\\r\\nChroni się wprzód, nim mnóstwo pasterzy się zbiegnie:\\r\\nTak on ucieka, skoro Hektora postrzegnie.\\r\\nKrzyczą za nim Trojanie, gęste miecą groty.\\r\\nZwrócił czoło, ze swymi złączywszy się roty.\\r\\n    Jak lwy do naw Trojanie szli wielkimi kroki\\r\\nTak się spełniały boskie Zeusa wyroki.\\r\\nZ jego woli Dardanin śmiałości nabierał,\\r\\nOn w Greku męstwo słabił, chwałę mu wydzierał,\\r\\nOn chciał imię Hektora zrobić wiekuiste,\\r\\nIż pierwszy rzucił głownie na flotę ogniste:\\r\\nTak Tetydzie uiszczał, co jej przyrzec raczył,\\r\\nWięc czekał, aby ogień na nawach obaczył.\\r\\nOd tej chwili przedsięwziął Trojan szczęście skrócić\\r\\nI zwycięstwo na stronę Achajów obrócić.\\r\\nW tym zamyśle Hektora sam pchał na okręty,\\r\\nLubo już dosyć własnym zapałem był pchnięty.\\r\\n    Jak Ares, gdy zabójczą dzidę chwyci ręką,\\r\\nLub jak ogień, gdy lasy zjadłą żre paszczęką,\\r\\nWścieczony lata Hektor i z ust pianę toczy;\\r\\nZapalone pod groźną brwią iskrzą się oczy,\\r\\nNiezmordowana robi oszczepem prawica,\\r\\nA podskakując, skronie tłucze mu przyłbica…\\r\\nChcąc złamać Greków, ciosy tam obraca swoje,\\r\\nGdzie najdzielniejsze męże i najcięższe zbroje;\\r\\nLecz nadaremnie wszystkie swe siły wywiera\\r\\nNiewzruszony jak wieża zastęp go odpiera.\\r\\nJak kiedy szturm przypuszczą do nadbrzeżnej skały\\r\\nI wiatry rozhukane i spienione wały\\r\\nOna ich gniew silnymi wstrzymuje ramiony:\\r\\nTak szyk grecki na miejscu stoi niewzruszony…\\r\\nWidzą cię pośród siebie Achaje, Hektorze!\\r\\nJak gdy na pasące się woły przy jeziorze\\r\\nWpadnie lew — nieprzywykły walczyć pasterz młody\\r\\nJuż od czoła, już z tyłu broni swojej trzody\\r\\nOn skacze nagle w środek i buhaja zjada,\\r\\nW różne się strony drżąca rozpierzcha gromada:\\r\\nPodobnie, gdy wpadł Hektor (Zeus go zapalił),\\r\\nWszyscy pierzchli i tylko Peryfeta zwalił…\\r\\n    Z przodu Greki okrętów jeden rząd zamykał;\\r\\nStąd wyparci, przy drugim, który morza tykał\\r\\nStawają, przy namiotach gęsto się gromadzą\\r\\nI o daniu odporu najtęższego radzą.\\r\\nPrzez wstyd i strach w obozie rozbiec się nie śmieją,\\r\\nJedni krzycząc na drugich krzepią się nadzieją.\\r\\nNestor, ludu stróż, wszystkich czule upomina,\\r\\nOn rycerzów na imię ich ojców zaklina:\\r\\n— «Przyjaciele! Chciejcie się mężami pokazać,\\r\\nA nade wszystko hańbą lękajcie się zmazać!\\r\\nMyślcie o żonach, dzieciach, majątku, rodzicach,\\r\\nCzy żyją, czy już w wiecznych zostają ciemnicach.\\r\\nOni wołają na was tym słowem przeze mnie:\\r\\nStójcie! Wstydźcie się tyły podawać nikczemnie!…»\\r\\n    Wielki Ajas za hańbę sobie to rozumie,\\r\\nBy z innymi Grekami dłużej krył się w tłumie;\\r\\nWraz na widok trojańskiej pokazał się młodzi,\\r\\nZ nawy na nawę krokiem sążnistym przechodzi,\\r\\nDwudziestodwułokciowym obracając drągiem,\\r\\nZ okrętów na okręty przeskakiwał ciągiem.\\r\\nJak, obok cztery konie sprzągłszy, jeździec zręczny\\r\\nLudowi ciekawemu chcąc dać widok wdzięczny\\r\\nBieży ku miastu, chlubnej szukając zalety;\\r\\nZbiegają się mężczyźni, zbiegają kobiety,\\r\\nObróconych na niego oczu pełno wszędzie,\\r\\nOn z konia na koń skacze w najbystrzejszym pędzie,\\r\\nTak po nawach wielkimi skakał Ajas kroki,\\r\\nA ogromnym swym głosem przebijał obłoki.\\r\\nZachęca bezustannie ten mąż nieznużony\\r\\nDo dzielnej i namiotów, i floty obrony.\\r\\n    I Hektor między swymi nie został orszaki,\\r\\nLecz jak orzeł, zoczywszy pasące się ptaki,\\r\\nUderza na żurawie, gęsi lub łabędzie,\\r\\nW takimże Hektor śmiały rzucił się zapędzie…\\r\\nPod samą flotą walkę stoczyli tak srogą,\\r\\nIżbyś rzekł, że wyczerpnąć swoich sił nie mogą;\\r\\nTaka zjadłość ich piersi, taki ogień pali,\\r\\nJakoby w tym momencie bitwę zaczynali.\\r\\nWielki do męstwa powód miały strony obie:\\r\\nGrek już zbawienia prawie nie rokuje sobie,\\r\\nTrojanin dzisiaj wszystko chce zakończyć razem,\\r\\nOkręty zniszczyć ogniem, a Greki żelazem.\\r\\nW tym przekonaniu wszystkie swe siły wywarli,\\r\\nJedni, by zwyciężyli, drudzy, by odparli.\\r\\n    Hektor chwycił za okręt, co wiosły licznemi\\r\\nProtezylaja stawił na trojańskiej ziemi,\\r\\nAle go nie powrócił: zginął z wziętej rany,\\r\\nO jego walczą okręt Greki i Trojany.\\r\\nNikt tu strzał, nikt oszczepów dalekich nie ciska,\\r\\nObie, równo zajadłe, strony walczą z bliska.\\r\\nOkrutna rzeź: ten kole, ten rąbie, ten siecze,\\r\\nBłyszczą w rękach dzidy, siekiery i miecze,\\r\\nPowietrze od orężów tłukących się chrzęści,\\r\\nZ rąk, z ramion lecą miecze strzaskane na części,\\r\\nPodruzgotanych zbroi pełno na równinie,\\r\\nZiemia cała zbroczona krwi potokiem płynie.\\r\\n    Hektor jak chwycił okręt, tak się ciągle trzyma,\\r\\nZ zapalonymi na swych wołając oczyma:\\r\\n— «Nieś pochodnie, następuj śmiało, mężna młodzi!\\r\\nDzień ten dziesięcioletnie klęski nam nagrodzi.\\r\\nWeźniemy flotę, całkiem wyrżniemy lud grecki.\\r\\nBez woli bogów przyszedł ten naród zbójecki.\\r\\nGnuśność starych zrobiła, że się Grek ocalił,\\r\\nJa bym był dawno natarł, ich zbił, flotę spalił,\\r\\nLecz mnie wstrzymała starców rada zbyt ostrożna.\\r\\nDziś wszystkich błędów naszych powetować można,\\r\\nBo Zeus nam łaskawej udziela opieki».\\r\\nRzekł; oni z nową mocą natarli na Greki.\\r\\n    Na Ajasa tysiączne zwrócone pociski;\\r\\nJuż on zaczął rozumieć, że jest śmierci bliski.\\r\\nSchodzi z wierzchu na ławę przed licznymi groty,\\r\\nTam staje, pilnie Trojan zważając obroty:\\r\\nKtokolwiek z ogniem bieży, dzidą go oddala,\\r\\nA Greków nieustannym głosem tak zapala:\\r\\n— «Przyjaciele! Narodzie bogu wojny miły!\\r\\nNie ustawajcie w męstwie, zbierzcie wszystkie siły!\\r\\nCzyż my to posiłkowe w tyle wojska mamy?\\r\\nCzyż nas nowe zasłonią mury, nowe bramy?\\r\\nJestże w bliskości miasto, które by nas trudem\\r\\nOsłabionych schroniło? Świeżym wsparło ludem?\\r\\nTu jesteśmy, daleko od ojczystych brzegów,\\r\\nOd morza i trojańskich ściśnieni szeregów\\r\\nNie gnuśność, dzielne tylko ocali nas ramię»!\\r\\n    Rzekł; jak wściekły uderza, zabija i łamie.\\r\\nKto od Hektora pięknym zapałem natchnięty,\\r\\nZ ogniem w ręku zuchwale bieżał na okręty,\\r\\nNa tego się okrutnym Ajas ciosem srożył:\\r\\nTak dwunastu rycerzy przed flotą położył.\\r\\n\\r\\n\\r\\n\\r\\nKsięga XVI\\r\\n\\r\\nKiedy ci przy okręcie zwodzą bój okrutny,\\r\\nPrzed obliczem Achilla staje Patrokl smutny;\\r\\nA jako zdrój spod skały hojne wody toczy,\\r\\nTak obfitymi łzami płyną jego oczy.\\r\\nWzruszon Pelid tak mówić do niego zaczyna:\\r\\n— «Patroklu! Czemu płaczesz, jak mała dziewczyna,\\r\\nKtóra za matki śladem drobnym krokiem goni,\\r\\nChwyta ją za skraj szaty i rzewne łzy roni,\\r\\nI twarzą jej przesyła chęci niemowlęce,\\r\\nAż ją zmiękczona matka weźmie na swe ręce.\\r\\nAch! Tak miękkie łzy płyną Patroklowi memu.\\r\\nCzy zwiastujesz co wojsku? Czy też mnie samemu?\\r\\nCzyś odebrał wieść jaką smutną po kryjomu?\\r\\nAle mówią, że żyje Menojtijos w domu;\\r\\nŻe Pelej Myrmidony rządzi w szczęściu, w chwale:\\r\\nIch by śmierć najdotkliwsze sprawiła nam żale.\\r\\nCzy nad Grekami płaczesz, że przy nawach giną?\\r\\nWłasną oni ściągnęli te nieszczęścia winą.\\r\\nLecz mów! Oba wszak sobie jesteśmy najszczersi».\\r\\n    Na to Patrokl, westchnąwszy z głębokości piersi:\\r\\n— «Daruj łzom, najmężniejszy z Greków, przyjacielu!\\r\\nTrudno ich nie wylewać wśród nieszczęść tak wielu…\\r\\nOby nigdy gniew taki nie zajął twej duszy!\\r\\nGodnaż chwały w złym stałość? Nic cię więc nie wzruszy?\\r\\nJeśli Greków nie wesprzesz w tak okrutnej dobie,\\r\\nKtóż z rąk twych będzie pomoc obiecywał sobie?\\r\\nGniew ten ród boski w tobie ściera do ostatka:\\r\\nNie jest Pelej twój ojciec ni Tetys twa matka,\\r\\nAle cię wyrzuciły groźne morza wały,\\r\\nAlbo tak twarde serce z twardej kute skały.\\r\\nJeśli niechęć do boju wyrok w tobie sprawił\\r\\nLub jeśli ci co Zeus przez matkę objawił,\\r\\nPozwól, niechaj ja pójdę z mężnymi Ftyjoty\\r\\nI za bogów pomocą zbawię greckie roty.\\r\\nDaj twą zbroję! Trojanin, tę ujrzawszy postać\\r\\nI mnie biorąc za ciebie, nie będzie śmiał dostać,\\r\\nWstrzyma zapęd; Grek wytchnie, gdy wsparcie obaczy,\\r\\nA i lekkie wytchnienie wiele w boju znaczy.\\r\\nKiedy świezi wpadniemy na lud zmordowany,\\r\\nSamym krzykiem odeprzem pod miasto Trojany».\\r\\n    Tak Patrokl do Achilla tkliwy głos zanosił.\\r\\nNieszczęśliwy! Nie wiedział, że o zgubę prosił.\\r\\nPelid, ciężko wzdychając, tych słów mu udziela:\\r\\n— «Cóż ja to z ust mojego słyszę przyjaciela?\\r\\nAni wyrok do boju niechęć we mnie sprawił,\\r\\nAni mi też co Zeus przez matkę objawił,\\r\\nLecz mi stoi w pamięci męża czyn gwałtowny.\\r\\nCo za hańba! Rownego śmiał pokrzywdzić rowny\\r\\nI użyć władzy swojej na gwałtu narzędzie!\\r\\nTa obelga niełatwo w sercu startą będzie:\\r\\nOwoc mych trudów, dana po dobyciu miasta,\\r\\nGwałtem z rąk przez Atryda wydarta niewiasta…\\r\\nAle przeszłe zostawmy rzeczy w niepamięci,\\r\\nNie przystoi mi w wiecznej uprzeć się niechęci!\\r\\nPowiedziałem: nie pierwej skrócę gniew zawzięty,\\r\\nAż bitwa o tesalskie otrze się okręty…\\r\\nTeraz idź, wpadnij na nich, Patroklu waleczny,\\r\\nOddal od floty greckiej wyrok ostateczny,\\r\\nBy nie rzucili na nią ognistej pożogi\\r\\nI nie przecięli wojsku do powrotu drogi!…\\r\\nA gdy od naw odeprzesz Trojan, wracaj do mnie,\\r\\nChoćby ci szczęścił Zeus, użyj szczęścia skromnie\\r\\nI staraj się powściągać twą zwycięską dzidę!\\r\\nBeze mnie walcząc, moją zwiększyłbyś ohydę.\\r\\nNiechże twojego serca zwycięstwo nie poi,\\r\\nStrzeż się wojska prowadzić aż pod mury Troi!…\\r\\nGdy w naw zbawieniu nasze chęci się uiszczą,\\r\\nZostaw obadwa wojska, niech się w polu niszczą».\\r\\n    Tymczasem silny Ajas już ulec był bliski,\\r\\nZeus go tłoczy i Trojan biją nań pociski.\\r\\nŚwietna przyłbica, gęstym uderzana ciosem,\\r\\nWedle skroni straszliwym jęczała odgłosem,\\r\\nDłoń słabnie pod ciężarem wielkiego puklerza,\\r\\nJednak z miejsca nie mogli wyruszyć rycerza.\\r\\nZatchnęły mu się piersi tak, że ledwie zieje,\\r\\nZ członków jego pot słonym strumieniem się leje,\\r\\nJedne odeprze, leci druga dzida skorsza;\\r\\nZemdlał, coraz się więcej jego stan pogorsza.\\r\\n    Muzy! Które dzierżycie dom Zeusa święty,\\r\\nMówcie, jak płomień greckie zapalił okręty!\\r\\n    Na dzidę, którą Ajas walecznie się składał,\\r\\nWpadł Hektor i ogromnym cios mu mieczem zadał.\\r\\nOdcięta miedź od drzewca przeraźliwie dzwoni\\r\\nI daleko upada, a bohater w dłoni\\r\\nDrąg stępiony daremnym obraca zamachem.\\r\\nUznał w tym dzieło bogów, zimnym zadrżał strachem\\r\\nI nie wątpił, że Zeus niszczy jego trudy,\\r\\nA obdarzyć zwycięstwem chce trojańskie ludy.\\r\\nSpośród grotów ustąpił, wyparty gwałtownie.\\r\\nTrojanie zewsząd niosą rozżarzone głownie,\\r\\nPali się okręt, smolne zajmują się sosny.\\r\\nBije się w uda Pelid i mówi żałosny:\\r\\n— «Przyspieszaj, o Patroklu, twoje przedsięwzięcie!\\r\\nNieprzyjacielski ogień widzę na okręcie.\\r\\nOcal flotę, powrotu naszego nadzieję,\\r\\nWeź oręż, a ja wojsko zbiorę i zagrzeję».\\r\\n    Rzekł; Patrokl się natychmiast uzbrajać poczyna:\\r\\nSrebrną haftką na nogach kształtny obuw spina,\\r\\nPyszny Ajakowego pancerz bierze wnuka,\\r\\nW który blaski gwiazd cudna wyraziła sztuka;\\r\\nMiecz ciężki z brązu wiesza na silne ramiona,\\r\\nBłyszczy mu się głowica srebrem ozdobiona;\\r\\nNieprzebitym pokryciem zabezpiecza zdrowie\\r\\nMocny na piersiach puklerz, a szyszak na głowie;\\r\\nZ końskich włosów na hełmie wspaniałym uwita,\\r\\nPływając, strach daleko niesie groźna kita.\\r\\nWziął i silne oszczepy, lecz równe swej dłoni;\\r\\nDzidy tylko nie zabrał z przyjaciela broni…\\r\\n    Automedon ogniste zaprzęga rumaki.\\r\\nPo Achillu, ścielącym trupami orszaki,\\r\\nPatroklowi najwięcej Automedon miły,\\r\\nBo doznał w bojach jego i wiary, i siły.\\r\\nKsant i Balios w zaprzęgu są, dwa bystre konie,\\r\\nMogące wiatry w szybkim wyścignąć przegonie…\\r\\nPedaz im towarzyszy, śmiertelnego rodu,\\r\\nLecz nieśmiertelnym zrówna koniom do zawodu.\\r\\n    Tymczasem zaś Achilles obiega namioty,\\r\\nSam uzbraja, sam żwawe zagrzewa Ftyjoty;\\r\\nChęć do boju w nich długa powiększyła przerwa.\\r\\nA jako srogie wilki i niesyte ścierwa\\r\\nNa górze rogatego zabiwszy jelenia,\\r\\nJedzą go, krew im brzydkie paszcze zaczerwienia;\\r\\nPotem do źródła kupą idą rozbójniki,\\r\\nChłodzą się, chlipiąc wodę chciwymi języki,\\r\\nMięso się z paszcz odrzuca, wzdymają się brzuchy,\\r\\nA w piersiach niestrwożonych śmiałe rosną duchy:\\r\\nTak gorąco Ftyjotów wodze za krwią dyszą\\r\\nI z takim Patroklowi męstwem towarzyszą.\\r\\nW środku stoi Achilles, w nim Aresa mina,\\r\\nOn i męże, i konie żwawo upomina.\\r\\n    Pięćdziesięciu okrętom Pelid przewodniczył,\\r\\nA na każdym pięćdziesiąt bohaterów liczył;\\r\\nPięciu dał wodzów, każdy swój szyk doprowadza,\\r\\nAle przy nim najwyższa zostawała władza…\\r\\nGdy więc uszykowany lud z wodzami staje,\\r\\nAchilles ostrym tonem rozkazy im daje:\\r\\n— «Przez czas gniewu mojego nieraz ja słyszałem\\r\\nBurzących się was wielkim na Trojan zapałem,\\r\\nI takeście, wodzowie, czynili wyrzuty:\\r\\nAchillu! Żółcią karmion lub ze skały kuty,\\r\\nCzemu w tej nieczynności nasze trzymasz ramię?\\r\\nJeżeli już nic gniewu twojego nie złamie,\\r\\nNie lepiejż iść do domu, niż gnuśnieć szkaradnie?\\r\\nTeście mi słowa nieraz mówili gromadnie.\\r\\nMęże! Oto dzień boju tak od was żądany.\\r\\nIdźcież więc i uderzcie śmiało na Trojany!\\r\\n    Tym słowem dodał wszystkim do boju ochoty,\\r\\nPo głosie wodza bardziej skupiły się roty.\\r\\nA jak ściśle budownik spaja ściany w murze\\r\\nDom stawiać, mocen wiatry wytrzymać i burze:\\r\\nTak ściśle się skupili mężni wojownicy:\\r\\nPuklerz tyka puklerza, przyłbica przyłbicy,\\r\\nPrzy kicie pływa kita, zbroja bliska zbroi,\\r\\nMąż przy mężu i dzielne wojsko jak mur stoi.\\r\\nNa czele bohaterów zapalonych srodze\\r\\nPatrokl i Automedon, dwa stawają wodze.\\r\\nJedna w obydwu śmiałość, jedna w obu dusza,\\r\\nZa nimi wybór wojska Myrmidonów rusza.\\r\\n    Pelid wszedł do namiotu i od matki daną\\r\\nOtworzył skrzynię, drogim sprzętem ładowaną;\\r\\nTam się w darach dla syna wylało jej serce:\\r\\nByły kosztowne szaty, płaszcze i kobierce;\\r\\nTam i kształtnie ze złota rżnięta była czasza.\\r\\nSam tylko z niej Achilles pragnienie ugasza,\\r\\nNikt inny z ludzi swymi usty jej nie spodlił,\\r\\nZ nią w ręku do samego Zeusa się modlił.\\r\\nOkurza ją i czyści, rękę myje w wodzie,\\r\\nW otaczającej namiot stanąwszy zagrodzie,\\r\\nLeje wino i dłonie do Zeusa wznosi,\\r\\nKtóry moc swoją światu piorunami głosi:\\r\\n— «Boże, siedzący w niebie na wysokim tronie,\\r\\nBoże Pelazgów, w zimnej wzywany Dodonie,\\r\\nGdzie niemyte, na gołej ziemi rozciągnięte,\\r\\nSelle w piersi przyjmują twe natchnienia święte!\\r\\nWysłuchałeś mej prośby i twój gniew surowy\\r\\nZa mą cześć obrażoną spadł na greckie głowy.\\r\\nRacz i dziś prośbę moją wysłuchać łaskawie!\\r\\nJa jeszcze sam przy flocie zostaję na nawie,\\r\\nLecz do boju posyłam z wojskiem przyjaciela\\r\\nNiechże mu szczęścia twoja prawica udziela…\\r\\nNiech wróci, odpór dawszy Trojanom zuchwałym,\\r\\nSam cały, z całą zbroją i z mym ludem całym!\\r\\n    Tak prosił, lecz inaczej Zeus postanowił,\\r\\nJedną część prośby przyjął, a drugą odmówił:\\r\\nZezwolił bój odeprzeć, śmiałość Trojan skrócić,\\r\\nLecz zaprzeczył mu zdrowym do floty powrócić.\\r\\n    Taką gdy do Zeusa modlitwę uczyni,\\r\\nPowraca do namiotu, czarę kładzie w skrzyni.\\r\\nWkrótce wyszedł, ciekawe na plac zwrócił oczy\\r\\nChcąc widzieć, z jakim skutkiem nowy bój się toczy.\\r\\n    Pod Patroklem w porządku szły mężne Ftyjoty,\\r\\nAż też niedługo wpadły na trojańskie roty…\\r\\nGdy obaczyli mężni wojownicy Troi\\r\\nPatrokla z powoźnikiem w znanej od nich zbroi,\\r\\nZmieszali się i widok nagły ich zatrwożył;\\r\\nSądzili, że Achilles gniewy z serca złożył\\r\\nI pojednan z Atrydem wyszedł floty bronić:\\r\\nMyślą więc, jak od zguby grożącej się schronić…\\r\\n    Jak szumi chmura, idąc do górnych sklepieni,\\r\\nGdy Zeus w straszną burzę dzień pogody zmieni,\\r\\nTak też z Trojan ucieczką zgiełk i wrzawa wzrosły…\\r\\nWielu rycerzom konie dyszle połamały\\r\\nI zostawiły wozy strzaskane w kawały…\\r\\nGdzie najbardziej lud zmieszan, Patrokl ku tej stronie\\r\\nZ przeraźliwym okrzykiem swoje pędzi konie:\\r\\nWywracają się wozy, trzaskają się koła,\\r\\nA strąconych rycerzy w piasku grzęzną czoła.\\r\\n    Już bieguny, którymi obdarzyły bogi\\r\\nPeleja, rów lekkimi przeskoczyły nogi,\\r\\nChciwe na drugiej stronie śmierć i postrach szerzyć.\\r\\nHektora szuka Patrokl, jego chce uderzyć,\\r\\nLecz go prędkie uniosły konie na przestrzeni.\\r\\nA jako chmury, w mglistej zebrane jesieni,\\r\\nObfite wylewają potoki na ziemię,\\r\\nGdy gniewny Zeus ukarać chce przestępne plemię,\\r\\nKiedy, z pogardą bogów, na świętym urzędzie\\r\\nKrzywe czynią wyroki niegodziwe sędzie;\\r\\nNagłym wzdęte ulewem potoki się wzbiorą,\\r\\nMdłą dla nich najsilniejsze groble są zaporą;\\r\\nPrzełamawszy je, z szumem pędzą w morze wody,\\r\\nNiszcząc domy i drogie pracy ludzkiej płody:\\r\\nTaki się szum rozlegał w trojańskim szeregu,\\r\\nTakie jęki ich konie wydawały w biegu.\\r\\n    Ale nie tu się Trojan zakończyła nędza:\\r\\nZabiega im od miasta, ku flocie napędza,\\r\\nMiędzy rowem i rzeką trwożne zbija kupy\\r\\nI za Greków zabitych liczne ściele trupy…\\r\\nWidząc na ziemi ległe swoje wojowniki,\\r\\nZapalony Sarpedon tak woła na Liki:\\r\\n— «Gdzie pierzchacie? Ach! Waszą uznajcie ohydę!\\r\\nJa przeciwko zwycięzcy temu prosto idę,\\r\\nJa chcę zaraz doświadczyć jego ręki siły,\\r\\nKtórej pociski tylu Trojan obaliły».\\r\\n    Rzekł i natychmiast z wozu w świetnej skoczył zbroi.\\r\\nI Patrokl, to postrzegłszy, na wozie nie stoi,\\r\\nSkoczył — oba na wszystkie biorą się sposoby.\\r\\nA jak z ostrymi szpony i z krzywymi dzioby\\r\\nSępy z hałasem walczą na wyniosłej skale:\\r\\nW takim idą rycerze na siebie zapale.\\r\\nWidząc tej bitwy skutek, niebios pan wzruszony\\r\\nTak się do swej odzywa i siostry, i żony:\\r\\n— «Zbliża się smutna chwila przeznaczona losem,\\r\\nW której ma lec Sarpedon pod Patrokla ciosem.\\r\\nDwoiste we mnie myśli wzbudza jego dola:\\r\\nCzyli go unieść z tego fatalnego pola\\r\\nI posadzić w zamożnej likijskiej krainie,\\r\\nCzy przystać, że od tego bohatera zginie?\\r\\n    Gniewna Hera: — «Kronosa potomku surowy!\\r\\nMogąż mieć dzikie myśli wstęp do twojej głowy?\\r\\nOd śmierci śmiertelnego chcesz zbawić człowieka,\\r\\nKtórego wszędzie Mojra niepochybna czeka?\\r\\nCzyń, lecz bądź pewny bogów powszechnej niechęci,\\r\\nA co ci powiem, dobrze zachowaj w pamięci!\\r\\nJeśli Sarpedon żywy powróci do domu,\\r\\nKtóryż z bogów nie zechce z krwawego pogromu\\r\\nOcalić swego syna? Mnóstwo ich pod Troją,\\r\\nI każdy z nieśmiertelnych będzie za krwią swoją.\\r\\nLecz by twój żal ukoić, kiedy ci tak luby,\\r\\nPozwól, niech od Patrokla nie uniknie zguby,\\r\\nAle gdy pod zwycięskim orężem już skona,\\r\\nNiech go słodki Sen weźmie i Śmierć na ramiona\\r\\nI zaniosą do krajów Likiji obszernych.\\r\\nTam otoczon od braci i przyjaciół wiernych\\r\\nIch łzami uczczon będzie; ci mu pogrzeb sprawią\\r\\nI grobowiec na wieczną pamiątkę wystawią».\\r\\n    Poddał się Kronid losów nieodzownej sile,\\r\\nLecz ostatnie czcząc syna kochanego chwile,\\r\\nKtóry miał z dala zginąć od krain ojczystych,\\r\\nHojną rosę na ziemię w kroplach spuścił krwistych.\\r\\n    Gdy dwaj rycerze blisko byli na równinie,\\r\\nWraz Trazymed, towarzysz Sarpedona, ginie,\\r\\nZ trafnej ręki Patrokla utkwił pocisk w brzuchu,\\r\\nOn z wozu wspaniałego stoczył się bez duchu.\\r\\nZnowu mężny Sarpedon silny grot wymierzył,\\r\\nChybił Patrokla, konia Pedaza uderzył.\\r\\nZarżał smutnie, bo w głębi piersi grot utonął,\\r\\nWspiął się, nachylił, upadł i życie wyzionął.\\r\\nTraf ten dwa drugie konie przeraził niemało,\\r\\nSkoczyły, lejc się zwikłał, jarzmo zatrzeszczało:\\r\\nKoń ich miesza, który się na ziemi wywrócił;\\r\\nPrzecież nieład ten baczny Automedon skrócił,\\r\\nOdciął mieczem postronki; zaraz Ksant i Bali\\r\\nNa swym stanęli miejscu i lejca słuchali.\\r\\nZ nowym oba zapałem wznieśli ręce silne,\\r\\nLecz w dłoni Sarpedona żelazo omylne,\\r\\nI tylko, lecąc, pocisk nad ramieniem świsnął.\\r\\nPatrokl zaś grotu z ręki daremnie nie cisnął:\\r\\nUtrafia tam rycerza dzida zapalczywa,\\r\\nGdzie się we wnętrzu serce bezpiecznie ukrywa…\\r\\nJak buhaj, który licznym stadom przewodniczy,\\r\\nW paszczęce ogromnego lwa okropnie ryczy,\\r\\nTak też Sarpedon jęczał pod Patrokla ciosem,\\r\\nWzywając przyjaciela konającym głosem:\\r\\n— «Kochany Glauku, sławny przez liczne zwycięstwa,\\r\\nDziś trzeba ci śmiałości, odwagi i męstwa!…\\r\\nNiestarta by okryła plama imię twoje,\\r\\nGdyby Grek odarł z twego przyjaciela zbroje,\\r\\nKtóry przy flocie śmiało stawił się ich szykom.\\r\\nWalcz więc mężnie i mężnym dzielnie dowodź Likom»!\\r\\nTo mówiącemu czarny cień zamyka oczy…\\r\\n    Serce w Glauku te jęki żałosne rozdarły,\\r\\nI że go próżno wzywa przyjaciel umarły.\\r\\nWzdycha ciężko, bo w ramię od Teukra zadana,\\r\\nGdy walczył na okopie, dolega mu rana:\\r\\nWspierając towarzyszów, nie oszczędzał siebie.\\r\\nWięc wzywa boga łuku w tak ciężkiej potrzebie:\\r\\n— «Czy w Likiji, czy w Troi mieszkasz, wielki boże,\\r\\nWszak głos nieszczęśliwego wszędzie cię dojść może!\\r\\nUlituj się dziś mojej okrutnej niedoli:\\r\\nRana ciężka mnie trapi, ramię srodze boli,\\r\\nKrew płynie i nie władam odrętwiałą dłonią,\\r\\nNie mogę dzidy chwycić ani walczyć bronią.\\r\\nNajdroższemu druhowi śmierć zbieliła lica,\\r\\nNie ma żadnej pomocy od Zeusa rodzica.\\r\\nTy więc ból uśmierz, wlej mi siły, ulecz ranę,\\r\\nDaj, niech mężnie na czele dzielnych Lików stanę,\\r\\nBym przyjaciela mego drogich zwłok obronił».\\r\\n    Rzekł; Feb do jego prośby łaskawie się skłonił.\\r\\nTamuje krew płynącą, boleści uśmierza\\r\\nI wielką siłą piersi napełnia rycerza.\\r\\nGdy tak miłą odmianę w sobie Glauk obaczył,\\r\\nCieszył się, że go prędko bóg wysłuchać raczył,\\r\\nZagrzał Lików do walki o ich króla zwłoki;\\r\\nPotem, Trojan szybkimi obiegając kroki,\\r\\nWołał na Polidama, wzywał Agenora,\\r\\nMężnego Ajnejasza, wielkiego Hektora,\\r\\nNa którym świetna z miedzi błyszczała paiża.\\r\\nDo niego się z takimi słowami przybliża:\\r\\n— «Hektorze! Tyś nietknięty sprzymierzeńców stratą!\\r\\nOni, rzuciwszy krewnych i ziemię bogatą,\\r\\nDla obrony ścian waszych wyziewają życie,\\r\\nWy przecież nic w nieszczęściu dla nich nie czynicie.\\r\\nOto smutnie na piasku rozciągniony leży\\r\\nSarpedon, wódz szlachetny likijskiej młodzieży:\\r\\nOn i sądów słusznością, i odwagą słynął,\\r\\nTeraz z Aresa woli od Patrokla zginął.\\r\\nZapalcie się więc zemstą, bohatery Troi,\\r\\nNie dajcie Myrmidonom zabrać jego zbroi!\\r\\nAch! By Grecy zwłok drogich nie dostali łupem\\r\\nI swoich klęsk nad jego nie mścili się trupem»!\\r\\n    To wyrzekł, oni w serca żal i zemstę biorą,\\r\\nBo choć obcy, warowną miasta był podporą\\r\\nI liczne ściągnął wojska, i mężnie się stawił.\\r\\nZgon Sarpedona serce w Hektorze zakrwawił.\\r\\nIdą Trojanie, klęski tej pomścić się radzi,\\r\\nSam Hektor zapalone zastępy prowadzi.\\r\\nPatrokl bardziej się sroży, zwiększa zapał dziki…\\r\\nA kiedy ze stron obu wzmocniły się szyki,\\r\\nTrojanie, Myrmidony, Likowie, Achiwy\\r\\nPrzy trupie Sarpedona zwiedli bój straszliwy…\\r\\nA jak się jęk daleko po lasach rozlega,\\r\\nGdy od siekier padają dęby z wielkim grzmotem:\\r\\nZ takim jęczą przyłbice i tarcze łoskotem,\\r\\nGdy w nie dzidy i miecze, i ogromne głazy\\r\\nGęsto powtarzanymi uderzają razy.\\r\\n    Tak były Sarpedona zmienione ostatki,\\r\\nIżby go własnej oko nie poznało matki:\\r\\nOd głowy do stóp groty i piaskiem okryty.\\r\\nOni zajadłe przy nim rzucają dziryty.\\r\\nIle się much uwija latem w tej godzinie,\\r\\nGdy słodkim pasterz mlekiem napełnia naczynie,\\r\\nTyle przy Sarpedonie rycerzów się tłoczy.\\r\\nKronid na ten bój ciągle zwrócone miał oczy,\\r\\nA na dwoje w swej myśli nie przestawał radzić:\\r\\nCzy przy synu — Patrokla przez Hektora zgładzić\\r\\nI dać mu w zbroi godną jego dzieł zapłatę?\\r\\nCzy powiększyć dnia tego pracę, znój i stratę?\\r\\nDługo dwie ważąc myśli, ostatniej się chwycił,\\r\\nPozwolił, aby jeszcze Patrokl się zaszczycił,\\r\\nA do miasta trojańskie z wodzem przegnał roty\\r\\nI liczne trupy zwalił pod swoimi groty.\\r\\nSpuszcza strach na Hektora. Zaraz na wóz wsiada,\\r\\nUchodzi, za nim trwożna ciśnie się gromada.\\r\\nWidząc, że Kronid wagę swej przechylił szali,\\r\\nAni Likowie dłużej pola nie dostali:\\r\\nWojsko króla na stosie umarłych odbiegło,\\r\\nGdzie mnóstwo bohaterów z obu stron poległo,\\r\\nGdy Zeus tam zapalił uporczywe boje.\\r\\nMyrmidony odarły Sarpedona zbroje,\\r\\nPatrokl do naw odesłał trofej swego czynu.\\r\\n    Zeus zaś rzekł do Feba: — «Pójdź prędzej, mój synu!\\r\\nUnieś spośród pocisków Sarpedona zwłoki,\\r\\nA obmywszy je w wodzie z kurzu i posoki,\\r\\nRęka twoja nań wonne balsamy wyleje\\r\\nI ciało w nieśmiertelne szaty przyodzieje.\\r\\nPotem Sen słodki i Śmierć, siostra Snu rodzona,\\r\\nMartwe jego ostatki wziąwszy na ramiona,\\r\\nZaniosą go do krain Likiji obszernych.\\r\\nTam otoczon od krewnych i przyjaciół wiernych\\r\\nIch łzami uczczon będzie; ci mu pogrzeb sprawią\\r\\nI grobowiec na wieczną pamiątkę wystawią».\\r\\n    Natychmiast wykonana była jego wola:\\r\\nZbiega szybko Apollo na trojańskie pola\\r\\nI spośród strzał unosi Sarpedona zwłoki;\\r\\nA obmywszy je w wodzie z kurzu i posoki,\\r\\nAmbrozyjskie balsamy na ciało rozlewa\\r\\nI w nieśmiertelne szaty rycerza przywdziewa.\\r\\nOddał go Snu i Śmierci; te skrzydły prędkiemi\\r\\nW momencie go zaniosły do ojczystej ziemi.\\r\\n    Patrokl w Automedonie, w koniach zapał nieci,\\r\\nŚciga Trojan i Lików i na zgubę leci.\\r\\nGłupi — gdyby się sprawił, jak Pelid ostrzegał,\\r\\nPewnie by się przed srogą Mojrą był wybiegał,\\r\\nAle rada Zeusa nad ludzką przemaga\\r\\n— Ucieczce się poddaje największa odwaga\\r\\nNieraz podniósł w rycerzu męstwo i osłabił,\\r\\nA wtenczas wzmógł Patrokla na to, by go zabił.\\r\\n    Jakie pierwsze, ostatnie jakie padły głowy,\\r\\nGdy cię na śmierć, Patroklu, skazał los surowy?\\r\\nLegł Adrest i Autonoj, i Echekl, i Muli,\\r\\nPerym, Pillart, Melanip zgubny cios poczuli,\\r\\nEpistora, Elaza trup na trupie pada;\\r\\nTych zabił, a trwożliwa pierzchnęła gromada.\\r\\n    Już by Grecy trojańskie wyłamali bramy,\\r\\nBo nie mogły zwycięzcy żadne wstrzymać tamy,\\r\\nGdy na wieży Apollo usiadł zagniewany,\\r\\nMyśląc Patrokla zgubić, a wesprzeć Trojany.\\r\\nPo trzykroć go na mury niosła chęć gorąca,\\r\\nPo trzykroć z szańców miasta Apollo go strąca,\\r\\nW ogromny puklerz boską uderzając dłonią.\\r\\nLecz gdy, jak bóg, czwarty raz wypadał z krwawą bronią,\\r\\nPrzerażającym głosem Apollo zawoła:\\r\\n— «Pójdź precz! Nic twoje ramię dokazać nie zdoła,\\r\\nBo nie tobie wyroki dobyć Troi dały.\\r\\nChoć mocniejszy, nie będzie miał Pelid tej chwały».\\r\\n    Tak rzekł; on się nacierać więcej nie ośmiela,\\r\\nChroniąc się gniewu boga, który śmiercią strzela.\\r\\n    Pod Bramą Skajską trzymał rumaki ogniste,\\r\\nA w głowie Hektor myśli rozważał dwoiste:\\r\\nCzy jeszcze wpaść na Greków i tłum ich wygładzić?\\r\\nCzy zastępy trojańskie pod mury sprowadzić?\\r\\nWtem Apollo w postaci Azjosa przychodzi:\\r\\nStarzec ten, brat Hekuby, z Dymanta się rodzi,\\r\\nObszerne dzierży włości we Frygów krainie,\\r\\nGdzie biegiem zapieniony bystry Sangar płynie.\\r\\n— «Czemu — rzecze Apollo — nie walczysz, Hektorze?\\r\\nHaniebna twa bezczynność w takiej jeszcze porze!\\r\\nGdybyś ty nie był mocny, a ja mdły i stary,\\r\\nZa tę nikczemność słusznej nie uszedłbyś kary.\\r\\nZwróć konie na Patrokla, może go zabijesz\\r\\nI z łaski Feba wieczną chwałą się okryjesz».\\r\\n    To rzekłszy, w tłum się rzucił. Hektor kazał pędzić\\r\\nKonie Kebryjonowi i bicza nie szczędzić.\\r\\nApollo między Greki zamieszanie szerzy,\\r\\nA chwałę dla trojańskich gotuje rycerzy.\\r\\nHektor zaś wszystkie inne pomija orszaki\\r\\nI na Patrokla bystre obraca rumaki.\\r\\nTen skacze z wozu, lewą ręką robi bronią,\\r\\nA prawą kamień ostry uchwyciwszy dłonią,\\r\\nCiska go — i niepróżno swe siły natęża:\\r\\nKebryjona obala, walecznego męża.\\r\\nGdy na wozie Hektora trzyma lejce świetne,\\r\\nOgromny kamień w czoło uderzył szlachetne:\\r\\nOdarł brwi, kości złamał i wybił mu oczy.\\r\\nRycerz z wozu jak nurek na ziemię się toczy\\r\\nI na piasku, bez duszy, swe członki rozciąga.\\r\\nWtedy się z niego Patrokl w te słowa urąga:\\r\\n— «Zręcznyż to mąż, który się tak lekko zanurza!\\r\\nChoćby najgwałtowniejsza morzem tłukła burza,\\r\\nOn między wały z nawy zniżyć się gotowy\\r\\nI obfitymi gości nakarmić połowy.\\r\\nPrawdziwie, Troja nurków doskonałych liczy»!\\r\\nTo powiedziawszy leci do swojej zdobyczy…\\r\\n    Hektor wyskoczył z wozu. Jak się żrą i ranią\\r\\nDwa lwy na górach, walcząc o zabitą łanią,\\r\\nOba zarówno mocni, oba równo głodni:\\r\\nTak dwaj bohaterowie, z sobą walczyć godni,\\r\\nPatrokl i Hektor, wielki bój zaczęli toczyć,\\r\\nJeden w drugiego ciele chciwi oszczep zbroczyć.\\r\\nHektor za głowę chwycił i łup trzymał drogi,\\r\\nZ drugiej zaś strony Patrokl ciągnął go za nogi;\\r\\nA wojska swej upornie doświadczały mocy.\\r\\n    Jak wiatry, ten z południa, a drugi z północy,\\r\\nWalczą, kto z nich obalić ma przyległe lasy,\\r\\nDęby i buki jęczą z strasznymi hałasy,\\r\\nDługie się zawadzając gałęzie szeleszczą,\\r\\nŁamiąc się, drzewa z hukiem przeraźliwym trzeszczą:\\r\\nTak między nimi walka uporczywa wszczęta\\r\\nI o zgubnej ucieczce nikt z nich nie pamięta.\\r\\nDzidy ziemię okryły, krwawe niosąc razy,\\r\\nI strzały z żył puszczane, i ogromne głazy,\\r\\nTarcze na piersiach mężów uderzając z trzaskiem:\\r\\nA członki Kebryjona, obsypane piaskiem,\\r\\nSzerokim ciałem ziemię szeroko zaległy.\\r\\nZapomniał jeździec sztuki, w której był tak biegły.\\r\\n    Póki słońce na górne wstępowało sklepy,\\r\\nZ równą stratą ciskane obu stron oszczepy;\\r\\nLecz gdy się już zaczęło chylić do zachodu,\\r\\nPrzemogło wyrok męstwo greckiego narodu:\\r\\nMieli korzyść, bo z miejsca Trojanów odparli,\\r\\nUnieśli Kebryjona i zbroję odarli.\\r\\nWtedy się w swym zapale Patrokl nie posiada,\\r\\nPodobny do Aresa na zastępy wpada,\\r\\nTrzykroć na Trojan z krzykiem straszliwym naciera,\\r\\nTrzykroć trupem dziewięciu mężów rozpościera.\\r\\nJuż czwartym grozi razem strwożonej gromadzie\\r\\nStój Patroklu! Tu wyrok dniom twoim kres kładzie!\\r\\n    Feb mu w przerażającej postaci zaskoczył;\\r\\nNie mógł go Patrokl widzieć, bo się mgłą otoczył.\\r\\nOn boską dłoń spuściwszy, w plecy go uderza:\\r\\nRozciągają się cienie przed okiem rycerza…\\r\\nOn mu wytrąca oręż, obnaża ze zbroi:\\r\\nZadumiały, zmieszany, Patrokl w miejscu stoi,\\r\\nOdrętwienie żadnego nie da zrobić kroku.\\r\\nWtedy Euforb z oszczepem przyskakuje z boku;\\r\\nŚmiały Euforb, którego wsławił się wiek młody\\r\\nDzidą, jazdą i w polu szybkimi zawody.\\r\\nRycerskie jego dzieła Ares wziąłby sobie:\\r\\nZ wozu mężów dwudziestu w pierwszej zwalił probie.\\r\\nOd niego Patroklowi z tyłu cios zadany;\\r\\nLecz natychmiast wyciąga długi oszczep z rany…\\r\\n    Boską ręką i ludzkim osłabiony ciosem,\\r\\nZaczął uchodzić rycerz przed ostatnim losem.\\r\\nObaczywszy to Hektor, wpośród zbrojnej rzeszy\\r\\nZ żelazną w ręku dzidą za Patroklem śpieszy\\r\\nI aż w głębi wnętrzności raz utapia mściwy.\\r\\nPadł z łoskotem i smutkiem napełnił Achiwy.\\r\\nA jak odyniec, uciec nieznający podle,\\r\\nWalczy na górach ze lwem przy maleńkim źródle,\\r\\nSiłą chcąc rozstrzyc, kto z nich wody się napije,\\r\\nWreszcie lew zziajanego odyńca zabije:\\r\\nTak Patrokla, co strasznie na Trojan się srożył,\\r\\nDzidą przebiwszy, Hektor na placu położył.\\r\\nNareszcie z niego w takiej natrząsa się mowie:\\r\\n— «Więc ty sobie Patroklu, w dumnej prządłeś głowie,\\r\\nŻe zwalisz mury Troi? Że trojańskie żony\\r\\nW twardych więzach w achajskie uprowadzisz strony?\\r\\nGłupi! Daleka od nich służba i niewola!\\r\\nDla nich me konie lecą wśród krwawego pola\\r\\nI ja groźnym oszczepem przywodzę zastępy;\\r\\nOne bezpieczne; ciebie pożrą psy i sępy.\\r\\nTwój Pelid cię przed smutnym nie zasłonił razem.\\r\\nZapewne on cię z takim wysyłał rozkazem:\\r\\n— «Nie pierwej mi, Patroklu, powracaj do nawy,\\r\\nAż na piersi Hektora zadrzesz kirys krwawy».\\r\\nTak ci mówił, tyś jego słów przypłacił zgubą».\\r\\n    Patrokl omdlonym głosem: — «Nadymaj się chlubą!\\r\\nWoli bogów chce człowiek oprzeć się daremnie.\\r\\nOd Zeusa i Feba masz zwycięstwo ze mnie…\\r\\nAle wyryj me słowa na sercu głęboko:\\r\\nŚwiatło dzienne niedługo twoje widzi oko.\\r\\nNieodzowny cię wyrok z bladą śmiercią goni,\\r\\nZgubny dla ciebie oszczep jest w Achilla dłoni»!\\r\\n    Domawiał, gdy śmierć blada zamknęła mu wargi.\\r\\nPoszła dusza, żałosne rozwodząca skargi,\\r\\nŻe ją twarde wyroki rzucić przymusiły\\r\\nMiłe dla niej siedlisko młodości i siły.\\r\\nSkonał. Hektor do niego w te rzekł słowa jeszcze:\\r\\n— «Za co mi śmierć rokujesz? Skróć te groźby wieszcze!\\r\\nI ja oszczepu mego nie ciskam daremnie.\\r\\nKtóż wie, czyli Achilles nie zginie ode mnie?\\r\\n    Rzekł i nastąpił trupa, i natychmiast z rany,\\r\\nNogami go kopnąwszy, wyrwał grot miedziany.\\r\\nJuż Automedonowi równym ciosem groził,\\r\\nKtóry w polu Achilla biegłą ręką woził,\\r\\nAle konie Peleja, bogów dar wspaniały.\\r\\nBystrym z niebezpieczeństwa pędem uleciały.\\r\\n\\r\\n\\r\\n\\r\\nKsięga XVII\\r\\n\\r\\nJuż to przed Menelaja okiem się nie kryje,\\r\\nŻe Patrokl, ręką Trojan zwalony, nie żyje;\\r\\nWięc z zastępów prędkimi wysuwa się kroki\\r\\nI zasłania drogiego przyjaciela zwłoki.\\r\\nJak pierwszy płód jałówka złożywszy na ziemię,\\r\\nZ czułym rykiem troskliwa obchodzi swe brzemię:\\r\\nTak on krążył przy trupie, świetną tarczę zniżył,\\r\\nGrot wytknął, śmiercią grożąc, kto by się przybliżył.\\r\\nWidząc Patrokla zgubnym zabitego ciosem,\\r\\nBieży Euforb i takim odzywa się głosem:\\r\\n— «Atrydo, ludów królu, porzuć myśl daremną,\\r\\nNie chciej walczyć o zwłoki ni o zdobycz ze mną!\\r\\nNikt z Trojan, z przymierzeńców nikt mnie nie uprzedził,\\r\\nJam pierwszy pchnął Patrokla, jam porę wyśledził.\\r\\nPozwól, niech wielką chwałą u ziomków zabłysnę,\\r\\nInaczej — tym oszczepem duszę ci wycisnę».\\r\\n— «Wielki boże! — zawołał Menelaj w zapale\\r\\nMożnaż się tak nadymać? Chlubić tak zuchwale?\\r\\nNi lwy srogie, pantery, ani silne dziki,\\r\\nNajzajadliwsze sobie w bojach przeciwniki,\\r\\nNie mają tej wściekłości, co Panta synowie:\\r\\nTaka śmiałość w ich sercu! Taka duma w głowie!\\r\\nLecz twój brat Hiperenor, gdy się ubezpieczył\\r\\nW swych koniach, czekał na mnie i brzydko złorzeczył.\\r\\nZowiąc mnie najgnuśniejszym wpośród Greków mężem,\\r\\nW kwiecie wieku swojego mym poległ orężem.\\r\\nJuż się więcej do swego domu nie pośpieszył,\\r\\nNi żony swej, ni młodych rodziców ucieszył.\\r\\nKoniec równy niedługo twojej będzie dumie.\\r\\nA przeto sam ci radzę, abyś skrył się w tłumie\\r\\nI nie mierzył się ze mną w Aresa zawodzie.\\r\\nGłupi dopiero widzi nieszczęście po szkodzie».\\r\\n    Euforb na to: — «Więc teraz i za brata zgubę\\r\\nTwoja mi krew odpowie, i za dumną chlubę.\\r\\nOwdowiłeś mu w świeżej małżonkę łożnicy,\\r\\nOjcaś i matkę w wiecznej pogrążył tęsknicy.\\r\\nOsłodziłbym ich żale, długie jęki skrócił,\\r\\nGdybym do nich z twą zbroją i głową powrócił:\\r\\nDar ten jak by Pantowi, Frontydzie był miły!\\r\\nTeraz doświadczyć naszej nie zwlekajmy siły:\\r\\nKto lepiej walczyć umie, niechaj ten przemaga,\\r\\nNiech się wyda nas obu bojaźń lub odwaga!\\r\\n    Rzekł i uderza w tarczę, lecz jej nie przebija:\\r\\nTwardą miedzią odparte żelazo się zwija.\\r\\nMenelaj, do Zeusa zaniósłszy modlitwy,\\r\\nOd którego pomyślny zawisł koniec bitwy,\\r\\nPodskoczył za Euforbem, kiedy cofał nogi:\\r\\nTrafia w brodę, a silnie grot naparłszy srogi,\\r\\nNa wylot miękką szyję przebija rycerza,\\r\\nOn z łoskotem o ziemię swym ciałem uderza.\\r\\nWala w kurzu i we krwi Euforb rozciągnięty,\\r\\nŚliczny włos i od Charyt samych złotem spięty.\\r\\nJako pielęgnowana w ustroniu oliwa,\\r\\nGdzie czysta woda nurtem podskocznym upływa,\\r\\nStroi się w liść zielony, kwiaty białe wiszą,\\r\\nLekkim ją tchem Zefiry, igrając, kołyszą;\\r\\nAż Boreasz przybywszy z wichry gwałtownemi\\r\\nWyrywa ją z korzeniem i zwala na ziemi:\\r\\nTak syna Panta mężny Menelaj ugodził\\r\\nI zaraz na odarcie jego zbroi godził.\\r\\n    Jako gdy lew żarłoczny na bydlęta wpada,\\r\\nNajokazalszą krowę porywa ze stada,\\r\\nChwyta ją, w ostrych zębach potrzaskana szyja,\\r\\nŻre chciwie jej wnętrzności, posokę wypija:\\r\\nSzczekają psy z daleka i pasterze krzyczą\\r\\nKról zwierząt się spokojnie pasie swą zdobyczą,\\r\\nBo zbliżyć się im nie da zimne w sercach drganie:\\r\\nTak też daleko stali przelękli Trojanie;\\r\\nNikt bić się z Menelajem nie miał dosyć męstwa.\\r\\nI byłby Atryd łatwo dokonał zwycięstwa,\\r\\nŁup odarł, jemu drogi, Trojanom żałosny,\\r\\nGdy Apollo tej chwały zwycięzcy zazdrosny\\r\\nHektora nań pobudził, który mógł mu dostać,\\r\\nI rzekł, wodza Kikonów Menta wziąwszy postać:\\r\\n— «Czemu, Hektorze, próżnej pracy nie oszczędzisz?\\r\\nŚcigasz konie Achilla, których nie dopędzisz;\\r\\nNimi śmiertelne ramię kierować niezdolne,\\r\\nPod pana tylko swego ręką są powolne.\\r\\nLecz gdy za nimi dążysz zawodnymi kroki,\\r\\nWtenczas Atryd, Patrokla zasłaniając zwłoki,\\r\\nZ najwaleczniejszym Troi spotkał się młodzieńcem,\\r\\nPoległ Euforb, niejednym zaszczycony wieńcem».\\r\\n    Rzekł bóg i między tłumy waleczne się rzucił.\\r\\nHektor się w głębi serca na ten głos zasmucił,\\r\\nSpojrzał pomiędzy szyki i zaraz postrzega,\\r\\nŻe ten odziera zbroje, ten ziemię zalega;\\r\\nKrew z rany świeżej czarnym płynęła potokiem.\\r\\nWyskakuje z zastępów i sążnistym krokiem\\r\\nJako pożar, którego nic wstrzymać nie zdoła,\\r\\nW groźnej miedzi pospiesza i straszliwie woła.\\r\\nGłos jego wnet uderza w Menelaja uszy;\\r\\nJęczy i takie myśli rozbiera w swej duszy:\\r\\n— «Jakież dzisiaj nieszczęście na mnie się wylało!\\r\\nJeśli porzucę zbroję i Patrokla ciało,\\r\\nKtóry dla mojej sprawy z życia tu wyzuty,\\r\\nLękam się ściągnąć Greków powszechne wyrzuty;\\r\\nJeżeli samą chwałę będę miał przed oczy,\\r\\nGardząc niebezpieczeństwem — Hektor mnie otoczy,\\r\\nBo widzę, że tu wszyscy idą z nim Trojanie.\\r\\nLecz za co się niepewne we mnie chwieje zdanie?\\r\\nKto na miłego bogom rzuca się człowieka,\\r\\nNiechybne go nieszczęście za ich wzgardę czeka.\\r\\nGdy zejdę Hektorowi, któż mnie stąd obwini?\\r\\nNie bez nieba on woli tak odważnie czyni.\\r\\nGdybym gdzie mógł Ajasa obaczyć w tej chwili,\\r\\nAniby nas bogowie od boju zwrócili;\\r\\nWszystkie natężym siły, aby ciało zbawić\\r\\nI przynajmniej tę ulgę Achillowi sprawić.\\r\\nW złym razie to najlepsze». — Wtem nieprzyjaciele\\r\\nIdą gęstymi roty, a Hektor na czele.\\r\\nOdszedł i rzucił trupa, lecz w tył zwracał oczy.\\r\\nJak lew, co przeciw mężom i psom walkę toczy,\\r\\nGdy lud z drągami leci i strasznie nań krzyczy,\\r\\nLubo niechętny, swojej zaniecha zdobyczy\\r\\nI odejdzie od stajni, do której wpaść żądał:\\r\\nTak odchodził Menelaj, a w tył się oglądał.\\r\\nZłączywszy się ze swymi, stanął niestrwożony,\\r\\nWraz Ajasa na wszystkie upatruje strony.\\r\\nNa lewym skrzydle wielki głos rycerza słyszy,\\r\\nOżywiający męstwo w piersiach towarzyszy,\\r\\nKtóre w nich boską mocą Apollo osłabił.\\r\\nPobiegł i rzekł: — «Śpiesz! Hektor Patrokla nam zabił!\\r\\nPrzyjacielu, tu całej użyjmy odwagi,\\r\\nBy przynieść Achillowi przynajmniej trup nagi;\\r\\nJuż zuchwały zwycięzca jego trzyma zbroję».\\r\\n    Na to Ajas rozdartą uczuł duszę swoję\\r\\nZaraz za Menelajem wysunął się z kupy.\\r\\nJuż wtedy Hektor świetne zdarł z Patrokla łupy,\\r\\nCiągnął go, chcąc znieważyć sposobem niegodnym:\\r\\nOdciąć głowę, na pastwę ciało dać psom głodnym,\\r\\nGdy Ajas z równym wieży puklerzem przypada.\\r\\nKryje się w tłumie Hektor, szybko na wóz wsiada,\\r\\nZlecając swoim, żeby pyszny łup tej zbroi,\\r\\nPamiątkę jego chwały, zanieśli do Troi.\\r\\nAjas zasłania drogie swym puklerzem zwłoki.\\r\\nJak lwica młodych dzieci wspierająca kroki,\\r\\nGdy ją w lesie myśliwców tłum nagle obskoczy,\\r\\nGniewna, na wszystkie strony wzrok zajadły toczy,\\r\\nBrew ściągniona źrzenice zasłania jej prawie:\\r\\nW tak strasznej Ajas trupa obchodził postawie.\\r\\nMiał przy sobie mężnego obok Menelaja,\\r\\nKtórego każda chwila boleści podwaja.\\r\\n    Wtedy Glauk, co na czele dzielnych Lików staje,\\r\\nOstrym nań patrząc wzrokiem, Hektora tak łaje:\\r\\n— «Hektorze! Kiedyś łatwo do ucieczki skory,\\r\\nJak sobie śmiesz rycerskie przywłaszczać honory?…\\r\\nJaka będzie dla niższych rycerzy obrona,\\r\\nGdyś pozwolił wziąć Grekom ciało Sarpedona,\\r\\nZ którym cię i przymierze, i przyjaźń wiązały?\\r\\nOn, póki żył, dla waszej obrony żył cały,\\r\\nNieraz ciebie i Troję wsparły jego ręce;\\r\\nChciałżeś go wyrwać dzisiaj chciwej psów paszczęce?\\r\\nJeśli zechce lud, wracam do mojej krainy:\\r\\nNic Troi od ostatniej nie zbawi ruiny.\\r\\nGdybyć Trojanie mieli w swych sercach natchniętą\\r\\nŚmiałość niezwyciężoną, odwagę niezgiętą,\\r\\nJaką mieć swej ojczyzny obrońcom przystoi,\\r\\nWnet by ciało Patrokla było w murach Troi.\\r\\nA skoro byśmy jego zostali panami,\\r\\nNiezadługo by przyszli do nas Grecy sami.\\r\\nNic by im dla Patrokla drogim się nie zdało,\\r\\nDaliby Sarpedona i zbroję, i ciało,\\r\\nBo największego męża, który tu przypłynął,\\r\\nNajmilszy w nim towarzysz i przyjaciel zginął.\\r\\nLecz bałeś się wielkiemu Ajasowi dostać,\\r\\nSam cię przeraził jego wzrok i groźna postać.\\r\\nPrzyznaj więc, że w nim większa odwaga i śmiałość».\\r\\n    Hektor obrażon: — «Glauku! Skąd twoja zuchwałość?\\r\\nMniemałem, przyjacielu, że z likijskiej młodzi\\r\\nŻaden cię w roztropności rycerz nie dochodzi;\\r\\nNie wiem, jak mam osądzić teraz płochość twoję.\\r\\nMówisz więc, że z Ajasem potykać się boję\\r\\nNie drżałem ja ni w mężów, ni w rumaków tłumie,\\r\\nLecz wszystkie nasze chęci Kronid zniszczyć umie:\\r\\nNajwiększego rycerza osłabi on męstwo,\\r\\nZapali w nim odwagę lub wydrze zwycięstwo.\\r\\nStań przy mnie, abyś próbę potrzebną uczynił,\\r\\nCzy ja tak gnuśny jestem, jakeś mnie obwinił,\\r\\nCzy też w tej walce długiej, niżli zajdzie słońce,\\r\\nPoznają moją rękę Patrokla obrońce».\\r\\n    Wraz woła: — «Idźcie śmiało, Trojanie i Liki!\\r\\nWytężcie wszystkie siły, mężne wojowniki!…\\r\\nSam wszędzie biega, wszędzie grzeje lud orężny.\\r\\nMestles, Glauk, Medon, Forkis, Asteropej mężny,\\r\\nTersyloch, co achajskie roty dzielnie gromi,\\r\\nDejzenor, Ennom wieszczek, Hippotoj i Chromi,\\r\\nRycerze, co w Aresa pracach towarzyszą,\\r\\nZ piersi wodza swojego te wyrazy słyszą:\\r\\n— «Słuchajcie, niezliczone wojska sprzymierzeńców!\\r\\nNie dla liczbym tu waszych zgromadził młodzieńców,\\r\\nAle że ich przydana broń do waszej broni\\r\\nŻony i dzieci Trojan od Greków zasłoni.\\r\\nCiągnąc z mojego ludu żywność i pobory,\\r\\nNagradzam was, by każdy był do boju skory.\\r\\nTrzeba zatem, żebyście mężnie nacierali,\\r\\nCzyli z was który zginie, czyli się ocali:\\r\\nTaki jest układ wojny. Kto więc pójdzie śmiało,\\r\\nKto Ajasa odpędzi, uniesie to ciało,\\r\\nTemu ja dam połowę Patrokla zdobyczy\\r\\nI jednaką z Hektorem chwałę odziedziczy».\\r\\n    Tylko to wyrzekł, długie wyciągnąwszy piki,\\r\\nZ całymi siły mężne idą wojowniki,\\r\\nPewni wydrzeć łup z ręki syna Telamona.\\r\\nBezrozumni! Broń jego mnóstwo ich pokona.\\r\\n    Ajas, choć pełen w piersiach odwagi i siły,\\r\\nMówi do Menelaja: — «Królu, niebu miły!\\r\\nJuż się ostatnia dla nas przybliża godzina.\\r\\nNie tak mnie los obchodzi Menojtija syna,\\r\\nKtóry tu psy i sępy swym nakarmi trupem,\\r\\nJak — byśmy oba śmierci nie zostali łupem.\\r\\nCały lud Hektor na tej zgromadził równinie,\\r\\nZ wojennym idzie tłumem: zguba nas nie minie.\\r\\nNiech głos twój najmężniejszych Greków tu przywoła,\\r\\nJeśli tylko w tym wrzasku kto usłyszeć zdoła».\\r\\n    Menelaj, równie smutnym przerażony losem,\\r\\nWoła na Greki silnie natężonym głosem:\\r\\n— «Rycerze! Co przywodząc w polu wojska nasze,\\r\\nPrzy Atrydach spełniacie uwieńczone czasze!…\\r\\nZe wszech stron pożar wojny zajął się tak srogo,\\r\\nŻe wcale niepodobna z was rozeznać kogo:\\r\\nLecz śpieszcie na to miejsce, by przez wasze wsparcie\\r\\nPsom zgłodniałym nie poszedł Patrokl na pożarcie».\\r\\n    Ajas, syn Oileja, pierwszy głos ten słyszy\\r\\nI zaraz bieży spośród swoich towarzyszy,\\r\\nZa nim król Idomenej, a za jego bokiem\\r\\nŚpieszy Merion, godny stać pod Aresa okiem.\\r\\nLecz kto wszystkich imiona ogarnie w swej myśli,\\r\\nKtórzy z nimi dla wsparcia tego boju przyśli?\\r\\nPierwsi na nich Trojanie uderzyli tłumem,\\r\\nHektor szedł na ich czele. A jak z strasznym szumem\\r\\nPrzy ujściu rzekę morskie odbijają wały,\\r\\nRaz noszą ryk po lasach okoliczne skały:\\r\\nZ takim krzykiem na Greków Trojanie natarli.\\r\\nCi jednym tchnący duchem mężne roty zwarli\\r\\nI murem tarcz Patrokla zasłonili zwłoki.\\r\\nZeus przy kitach ciemne rozciągnął obłoki…\\r\\n    Pierwsi od Trojan Grecy zostali odparci;\\r\\nLecz choć na nich Trojanie wpadli tak zażarci,\\r\\nŻadnego nie zabili, tym zajęci cali,\\r\\nAby zwłoki Patrokla czym prędzej porwali.\\r\\nAle niedługo z miejsca Greków strach oddalił:\\r\\nNagle się powracają, Ajas ich zapalił.\\r\\nOn męstwem, wzrostem wszystkie przewyższa rycerze\\r\\nI po boskim Achillu pierwsze miejsce bierze,\\r\\nOn przebił drogę między silnymi orszaki.\\r\\nJak odyniec, przez gęste przedarłszy się krzaki,\\r\\nRozpędza psów i ludzi, gdy kłami zaszczęka:\\r\\nTak wielkiego Ajasa niezwalczona ręka\\r\\nSkupione przy Patroklu rozbija Trojany,\\r\\nMniemające, że wezmą łup tak pożądany…\\r\\n    Przy Patroklu dzień cały bój okrutny wszczęty:\\r\\nRównie w rzezi Trojanin, równie Grek zawzięty:\\r\\nUziajał ich i zwalał tam Ares surowy\\r\\nPotem, kurzem, posoką, od stopy do głowy.\\r\\nJak garbarz, namaściwszy tłuszczem skórę z wołu,\\r\\nKaże ją mnóstwu ludzi uchwycić pospołu;\\r\\nCi gdy równo pociągną, wraz się skóra poci,\\r\\nA tłustość w nią wstępuje na miejsce wilgoci:\\r\\nTak oni ciągną ciało Patrokla ku sobie\\r\\nI w ciasnym miejscu strony wydzierają obie.\\r\\nJedna nadzieja Trojan i Achajów poi,\\r\\nTych, że je do naw wezmą, tamtych, że do Troi…\\r\\nW śmiałych ręku przy zwłokach długie błyszczą piki,\\r\\nWzajemnie sobie grożą srogie wojowniki,\\r\\nGęste latają rany, trupów śmierć nie skąpi.\\r\\n— «Ach! Niech się raczej ziemia pod nami rozstąpi\\r\\nWołają Greki — niźli cofniem się do floty!\\r\\nŚmierć jest dla nas znośniejsza od takiej sromoty!\\r\\nŚcierpimyż, by Trojanie prawicą zuchwałą\\r\\nWzięli trupa i wieczną okryli się chwałą»?\\r\\n— «Zgińmy! Zgińmy! — wołają nawzajem Trojanie —\\r\\nNiechaj raczej z nas żaden żywy nie zostanie,\\r\\nNiżby nam Grecy ciało Patrokla wydarli»!\\r\\nTak grzejąc siebie, jeszcze bardziej się rozżarli:\\r\\nWzmaga się zgiełk, szczękają żelazne oszczepy,\\r\\nDźwięk ich bije o nieba miedzianego sklepy.\\r\\n    Boskie zaś Achillesa, stanąwszy na stronie,\\r\\nRzewnie płakały swego powoźnika konie,\\r\\nWidząc, że był zabity od Pryjama syna.\\r\\nDaremnie Automedon biczem je zacina,\\r\\nWszystkich używa środków: nic nie znaczą groźby,\\r\\nNic wyrazy łagodne i najtkliwsze prośby.\\r\\nUparte konie w miejscu niewzruszone stały,\\r\\nNi do floty, ni w pole iść nazad nie chciały:\\r\\nTak, gdzie wieczne schronienie zrobił człowiek sobie,\\r\\nStoją nieporuszone kolumny na grobie.\\r\\nPrzy świetnym wozie głowy nachyliły smutne,\\r\\nSerca im rozdzierają boleści okrutne:\\r\\nKtórego rękę znały, zginął mężny człowiek!\\r\\nRzęsiste im na ziemię łzy leją się z powiek,\\r\\nRozpuszczonymi piasek zamiatają grzywy…\\r\\n    Nad Patroklem trwa walka smutna, krwawa, zjadła,\\r\\nPallada ją zapala; po to z nieba spadła,\\r\\nZesłana od Zeusa, żeby zagrzać Greki,\\r\\nKtóry już był od pierwszych wyroków daleki.\\r\\nW jakich się farbach tęcza maluje na chmurze,\\r\\nZwiastująca lub wojny, lub też zimne burze,\\r\\nPatrząc, jak na sklepieniu górnym rozciągnięta,\\r\\nRzucają prace ludzie, smucą się zwierzęta:\\r\\nTak Pallada niebieskim odziana obłokiem\\r\\nMiędzy greckie narody spiesznym wchodzi krokiem\\r\\nI nowy ogień w sercach wojowników żarzy;\\r\\nA w głosie Fojniksowi podobna i w twarzy,\\r\\nTymi słowy bliskiego Menelaja grzeje:\\r\\n— «Jaka hańba na imię twoje się rozleje,\\r\\nAchilla towarzysza gdy wezmą Trojanie,\\r\\nGdy się psom pod murami na pastwę dostanie!\\r\\nBij więc śmiało i w wojsku ożyw zapał rowny».\\r\\n    A Menelaj: — «Fojniksie! Mój ojcze szanowny!\\r\\nGdybyć Pallada w swojej miała mnie obronie,\\r\\nGdyby ogień na nowo rozżarzyła w łonie,\\r\\nNiestrwożony przy zwłokach Patrokla bym krążył!\\r\\nAch! Jak mnie w gorzkich żalach zgon jego pogrążył!\\r\\nLecz Hektor, gdy mu Kronid chętny wsparcie daje,\\r\\nRozszerza się jak pożar i bić nie przestaje».\\r\\n    Rzekł; cieszy się niezmiernie błękitna bogini,\\r\\nŻe z niebian wszystkich do niej pierwsze śluby czyni;\\r\\nRozlewa siłę w członkach i ożywia ducha.\\r\\nA jak upornie ludziom naprzykrza się mucha\\r\\nSpędzana — w nacieraniu póty się zacieka,\\r\\nDopóki nie skosztuje słodkiej krwi człowieka:\\r\\nTak zjadły w jego sercu upór się rozszerzył.\\r\\nZbliżył się do Patrokla i oszczep wymierzył.\\r\\n    Był między Trojanami Podes, człowiek rzadki,\\r\\nNie zmniejszyły w nim męstwa obfite dostatki;\\r\\nHektor go umiał cenić w towarzyszów kole,\\r\\nZaszczycał swą przyjaźnią, przy swym sadzał stole.\\r\\nGdy się cofał, Menelaj dostał go pod pasem\\r\\nI na ziemię obalił z ogromnym hałasem.\\r\\nZwycięzca ciągnie trupa i czasu nie traci,\\r\\nGdy Apollo w Fajnopa zbliżył się postaci,\\r\\nKtóry w Abydzie domy wspaniałe dziedziczył,\\r\\nA Hektor w gronie swoich przyjaciół go liczył,\\r\\nI mówi, przyodziawszy postać tego męża:\\r\\n— «Któż z Greków będzie twego lękał się oręża,\\r\\nGdy już słaby Menelaj twe piersi zatrwożył?\\r\\nOto ci w oczach trupem rycerza położył,\\r\\nOto go na bok ciągnie dla odarcia zbroi:\\r\\nLegł Podes, twój towarzysz, dzielny mściciel Troi».\\r\\nNa to Hektora serce żal niezmierny ścisnął;\\r\\nWybiegł naprzód i miedzią grożącą zabłysnął.\\r\\n    Ogromną wziął egidę pan władnący chmury,\\r\\nNad całą Idą obłok rozciągnął ponury,\\r\\nZagrzmiał i groźnym tarczę wstrząsając zamachem\\r\\nTrojan męstwem, a Greków napełnił przestrachem…\\r\\nAni się wielki Ajas, ani Atryd mylił,\\r\\nŻe Zeus ku Trojanom los boju nachylił.\\r\\n— «Już człowiek — Ajas krzyknął — i najprostszy powie,\\r\\nŻe całkiem życzą Troi zwycięstwa bogowie.\\r\\nCzy silna puszcza groty, czyli słaba ręka,\\r\\nWszystkie Grekom śmierć niosą, tak nas Kronid nęka,\\r\\nA nasze utykają na ziemi bez skutku.\\r\\nNie upadajmy jednak pod ciężarem smutku,\\r\\nLecz myślmy, jak by trupa stawić pod namiotem\\r\\nI towarzyszów naszych ucieszyć powrotem.\\r\\nAch! Jaka tam boleść, jaki żal przytłacza!\\r\\nKu nam wzrok obróciwszy, niejeden rozpacza,\\r\\nŻe niezdolny oprzeć się Hektorowej broni,\\r\\nKażdy się z nas haniebnie na okręty chroni.\\r\\nO! Żebyć jak najprędzej doszła ta nowina\\r\\nPrzez którego z rycerzy do Peleja syna!\\r\\nOn nie wie, że najmilszy przyjaciel mu zginął;\\r\\nLecz nikt mi się do tego zdolny nie nawinął.\\r\\nNas i wozy otacza wkoło cień ponury.\\r\\nWszechmocny niebios panie! Spędź od nas te chmury,\\r\\nWróć dzień, daj oczom widzieć, a jeśli do końca\\r\\nZawzięty chcesz nas zgubić, zgub przy świetle słońca!\\r\\n    Mówił z płaczem, łzy jego nie były daremne;\\r\\nOddalił obłok Kronid, mgły rozpędził ciemne;\\r\\nSłońce błysnęło, przestrzeń cała w świetle staje.\\r\\nAjas Menelajowi to zlecenie daje:\\r\\n— «Menelaju! Którego wielki Kronid kocha,\\r\\nNa wszystkie strony okiem szukaj Antylocha!\\r\\nNiech zaraz do Achilla z tą nowiną bieży,\\r\\nŻe najmilszy przyjaciel jego trupem leży».\\r\\n    Odchodzi, lecz niechętnie. Jak lew, gdy utrudzi,\\r\\nDrażniąc ich bez przestanku, psów pilnych i ludzi,\\r\\nChce koniecznie do wołów przybliżyć się stajni;\\r\\nAle ci napaść zwierza odpierać zwyczajni,\\r\\nCałą noc wszyscy baczne odprawują straże;\\r\\nWpada lew zapalony, lecz nic nie dokaże,\\r\\nPróżno na mięso ostrzy kły w krwawej paszczęce,\\r\\nZewsząd nań gęste miecą groty śmiałe ręce\\r\\nI smolne niosą głownie, a tak bez nadziei\\r\\nSmutnie ryczący, rano uchodzi do kniei:\\r\\nTak niechętnie od ciała szedł Menelaj boski,\\r\\nW głębi serca wielkimi napełniony troski,\\r\\nAżeby Grecy trupa nie rzucili w trwodze.\\r\\nTymi więc słowy pierwsze upomina wodze:\\r\\n— «Ajasy! Meryjonie! Stawcie mężne roty\\r\\nI biednego Patrokla przypomnijcie cnoty!\\r\\nPóki żył, nikt na jego serce się nie żalił,\\r\\nTeraz go śmierć i wyrok niezbędny obalił».\\r\\n    Odchodzi, wzrok na wszystkie obracając strony.\\r\\nJak pod niebem lotnymi skrzydły uniesiony,\\r\\nPowietrze plemię bystrym celujący wzrokiem,\\r\\nWiedzie orzeł źrzenicę za zająca skokiem;\\r\\nChoć skryje się w zaroślach, on go ujrzy przecie,\\r\\nSpadnie, pochwyci w szpony i ducha wygniecie:\\r\\nTak Menelaj szukając kogo ujrzeć żądał,\\r\\nBłyszczącym wzrokiem roty i szyki przeglądał,\\r\\nŚledzi syna Nestora, czyli jeszcze żyje.\\r\\nNiezadługo na lewym skrzydle go odkryje:\\r\\nZagrzewa swych, by mężnie postawili czoła.\\r\\nBieży do niego Atryd i zaraz tak woła:\\r\\n— «Posłuchaj, Antylochu, najsmutniejszej wieści!\\r\\nCzemuż nie oszczędziły nieba tej boleści!\\r\\nJuż sam widzisz zapewne, że bóg zagniewany\\r\\nPrzyspiesza Grekom zgubę, a wspiera Trojany.\\r\\nJeden z pierwszych rycerzy i wojska ozdoba,\\r\\nLegł Patrokl. Jakaż po nim dla Greków żałoba!\\r\\nBież, donieś Achillowi o tym, co się stało,\\r\\nBy nam pomógł przynajmniej zbawić nagie ciało.\\r\\nJuż się Hektor zwycięzca pyszni w jego zbroi».\\r\\n    Na te słowa Antyloch oniemiały stoi,\\r\\nMowa mu w ustach kona, żałość serce ściska,\\r\\nA z oczu łza gęstymi kroplami wytryska.\\r\\nLecz go nie zatrzymała boleść tak głęboka.\\r\\nOddawszy swe oręże w ręce Laodoka,\\r\\nKtóry sprawował jego rumaki ogniste,\\r\\nŚpieszy, a z oczu w drodze łzy lejąc rzęsiste\\r\\nZ najsmutniejszą nowiną do Achilla bieży.\\r\\n    Nie chciał przywodzić Atryd pylijskiej młodzieży,\\r\\nKtórą odejście wodza osłabiło wiele.\\r\\nMężnego Trazymeda stawia na jej czele,\\r\\nA sam dąży, gdzie leżał Patrokla trup nagi,\\r\\nI zaraz te Ajasom przekłada uwagi:\\r\\n— «Już do Achilla syna Nestora posłałem.\\r\\nLecz choćby był największym uniesion zapałem\\r\\nChcąc pomsty na Hektorze, zapęd jego płonny:\\r\\nBo jak w pole Aresa może wyjść bezbronny?\\r\\nWięc jego tu przybycie za niepewne kładę.\\r\\nAle sami zbawienną przedsięweźmy radę,\\r\\nAżebyśmy i drogie zwłoki zachowali.\\r\\nI z tej walki okrutnej sami wyszli cali».\\r\\n— «Bardzo mi się — rzekł Ajas — myśl twoja podoba.\\r\\nWięc wy, nie tracąc czasu, z Meryjonem oba,\\r\\nTrzeba, żebyście wziąwszy ciało, z pola wyśli;\\r\\nMy, których jedno imię, jedne łączą myśli,\\r\\nBlisko walcząc, przywykli dawać sobie wsparcie,\\r\\nWstrzymamy i Hektora, i Trojan natarcie».\\r\\n    Rzekł; oni wznieśli ciało: Trojan żal przeniknął,\\r\\nCały lud w tyle głosem przeraźliwym krzyknął\\r\\nI przeciwko nim wszystkie swe siły wywiera.\\r\\nJak mnóstwo psów na dzika rannego naciera,\\r\\nPędzą, zapuścić w niego zęby ostre chciwi,\\r\\nZa nimi postępują z daleka myśliwi,\\r\\nAle gdy zwróconego ku sobie postrzegną,\\r\\nDrżące psy nagle w różne strony się rozbiegną:\\r\\nTak za nimi tuż w tropy szły przez czas niejaki,\\r\\nMieczem i dzidą bijąc, trojańskie orszaki.\\r\\nLecz gdy zwróceni groźnym spojrzą na nich okiem\\r\\nI śmiałym się Ajasy postawią im krokiem,\\r\\nBlednieje, drży dopiero żwawa Trojan kupa\\r\\nI nie śmie więcej z bliska nacierać na trupa…\\r\\nJak muły, których razem pod jarzmo zaprzągną,\\r\\nZ góry, po ostrej drodze, bal ogromny ciągną,\\r\\nWszystkie zawady swoją przezwyciężą mocą,\\r\\nJednak bardzo się zdyszą, zaziają, zapocą:\\r\\nTak zmordowani niosą ten ciężar mężowie,\\r\\nA z tyłu odpierają Trojan Ajasowie.\\r\\nJako wzdłuż pola grobla, gdy się wody wzbiorą,\\r\\nNiezwyciężoną rzekom staje się zaporą,\\r\\nNąjbystrzejsze ich wały nazad wraca w łoże,\\r\\nI grzbietu jej pęd wody przełamać nie może:\\r\\nTak Ajasowie Trojan z tyłu odpierali.\\r\\nCi przecież nie przestają nacierać zuchwali,\\r\\nZagrzani przez Hektora i przez Ajnejasza.\\r\\nA jak szpaki lub sójki wrzaskliwe zastrasza\\r\\nJastrząb, którego drobne ptaki są zdobyczą\\r\\nPierzchając w różne strony, przeraźliwie krzyczą;\\r\\nTak na ich widok reszta Greków się rozbiega,\\r\\nA ostry wrzask po całym polu się rozlega.\\r\\nWielu Grekom w rów wpadły zbroje w tej gonitwie;\\r\\nLecz nie tu jeszcze koniec tej upartej bitwie.\\r\\n\\r\\n\\r\\n\\r\\nKsięga XVIII\\r\\n\\r\\nGdy tam na kształt pożaru Ares boje zwodzi,\\r\\nAntyloch przed oblicze Achilla przychodzi.\\r\\nRycerz stał przed nawami, na pole pozierał,\\r\\nA serce najsmutniejszym przeczuciom otwierał:\\r\\n— «Skąd to jest — słowy tymi sam w sobie narzeka —\\r\\nŻe Grek rozpierzchnion w polu ku nawom ucieka?\\r\\nAch! By mnie nie strapiła ma Dola zaciekła!\\r\\nAch! By się nie ziściło, co mi Tetys rzekła…\\r\\nPewnie los nieszczęsnego Patrokla dni skrócił!\\r\\nZleciłem, aby ognie zgasiwszy, powrócił\\r\\nI nie śmiał bronią z mężnym Hektorem się ścierać».\\r\\n    Gdy nie przestawał myśli tak smutnych rozbierać,\\r\\nNestora syn przychodzi, łza mu gęsta ciecze\\r\\nI żałosną donosząc nowinę, tak rzecze:\\r\\n— «Achillu, głos ode mnie usłyszysz zbyt srogi:\\r\\nZa co nas tak okropnie utrapiły bogi!\\r\\nLeży Patrokl! O nagie zwłoki Grek się bije,\\r\\nBo już zbroja — Hektora pyszne piersi kryje».\\r\\n    Rzekł; jemu boleść czarna mgłą oczy zasłoni.\\r\\nWraz gorący w obojej garnąc popiół dłoni,\\r\\nSypie na głowę, wściekły z tak bolesnej straty,\\r\\nSzpecąc nim boskie czoło i prześliczne szaty.\\r\\nWyniosłym ciałem ziemię szeroko zakrywa,\\r\\nW piasku się tacza, z głowy piękny włos wyrywa…\\r\\nAntyloch łączył rzewne łzy do jego jęku,\\r\\nLecz ręce Achillesa w swoich trzymał ręku,\\r\\nBojąc się, by tak srogim utrapiony razem,\\r\\nW rozpaczy sam zabójczym nie pchnął się żelazem.\\r\\n    Achilles stęka żalem ściśniony gwałtownym.\\r\\nNa dnie morza siedząca przy ojcu szanownym,\\r\\nTetys jęknęła, smutne słysząc jęki syna.\\r\\nNereid grono do niej kupić się zaczyna…\\r\\nJęczą, razy gęstymi śnieżne bijąc łona,\\r\\nGdy między nimi rzecze Tetys rozkwilona:\\r\\n— «Słuchajcie mnie, o siostry! Wam powiedzieć muszę,\\r\\nJak okrutne boleści moją cisną duszę:\\r\\nAch! Jakżem nieszczęśliwa jest matka! Niestety!\\r\\nWydałam na świat syna, wszystkie ma zalety:\\r\\nNajwiększy z bohaterów, zaszczyt swej ojczyzny,\\r\\nWyrósł mi na kształt krzewu ssącego grunt żyzny.\\r\\nPosłałam go na wojnę dla Troi pogromu,\\r\\nLecz go więcej w Peleja nie obaczę domu.\\r\\nDręczy się, póki słońce ogląda na niebie,\\r\\nA z matki nie ma żadnej pomocy dla siebie.\\r\\nŚpieszę zaraz obaczyć i spytać się syna,\\r\\nSkąd ta, gdy walczyć przestał, boleści przyczyna».\\r\\n    To wyrzekłszy, głębokie opuszcza jaskinie,\\r\\nZa nią płaczące tłumem cisną się boginie;\\r\\nPrzed nimi srebrne wały morze na pół dwoi.\\r\\nGdy przybyły do krain żyznorodnych Troi,\\r\\nPorządkiem na brzeg wyszły, który był zajęty\\r\\nAchilla i Ftyjotów licznymi okręty.\\r\\nRycerz wzdychał, wtem nagle twarz matki zabłyśnie;\\r\\nChwyta za głowę syna, z czułym jękiem ściśnie.\\r\\n— «Synu! — mówi — dlaczego łzami skraplasz lice?\\r\\nOdkryj matce twojego serca tajemnice!\\r\\nJużeś skutek zupełny twoich próśb oglądał,\\r\\nGdyś, obie do Zeusa wzniósłszy ręce, żądał,\\r\\nBy Grek, do naw odparty, w hańbie i rozpaczy\\r\\nPoznał, ile dla niego broń Achilla znaczy».\\r\\n    A syn z ciężkim westchnieniem: — «Prawda, matko miła,\\r\\nŻe prośby moje wola Zeusowa spełniła.\\r\\nLecz jak pociechę w ciężki żal wyrok zamienił,\\r\\nGdy ten, com go najwięcej z towarzyszów cenił\\r\\nI któregom ukochał jako duszę moję,\\r\\nPatrokl zginął! Już Hektor pyszną dzierży zbroję,\\r\\nWtenczas dan Pelejowi upominek drogi,\\r\\nGdy cię w łoże śmiertelne wprowadzały bogi.\\r\\nObyś była została w bogiń morskich gronie,\\r\\nA Pelej był w śmiertelnej pokochał się żonie!\\r\\nDziś cię smutne z człowiekiem połączyły śluby,\\r\\nŻebyś rzewnie płakała twego syna zguby.\\r\\nNie uściskasz go więcej po wojennym trudzie!\\r\\nJa żyć nie chcę i pierwej nie ujrzą mnie ludzie,\\r\\nPóki mą dzidą Hektor żywota nie straci\\r\\nI swą śmiercią Patrokla śmierci nie opłaci».\\r\\n    A Tetys wylewając hojne łez potoki:\\r\\n— «Ach, synu! Sam przyśpieszasz twej śmierci wyroki.\\r\\nJeżeli Hektor zginie, twój zgon się nie zwlecze».\\r\\n    — «Niech zginę zaraz — rycerz zapalony rzecze\\r\\nGdy od tego nieszczęścia los mnie nie uchronił,\\r\\nBy umarł mój przyjaciel, a jam go nie bronił…\\r\\nChoć moja krzywda ciężka, potrzebie ulegnę,\\r\\nWraz na zabójcę mego przyjaciela biegnę;\\r\\nPotem niechaj śmierć na mnie spełni wyrok srogi,\\r\\nJak wielki Kronid zechce i Olimpu bogi…\\r\\nNie odradzaj mi, matko! Twe łzy, twe zaklęcia\\r\\nNiezdolne mnie od tego cofnąć przedsięwzięcia».\\r\\n    Na to mówi królowa srebrnopłynnych toni:\\r\\n— «Czynu tak chwalebnego matka ci nie broni.\\r\\nZ niebezpieczeństwa, które wkoło ich ścisnęło,\\r\\nWyrwać swych towarzyszów, rycerskie jest dzieło…\\r\\nAle póty się hamuj w bojowym zapędzie,\\r\\nDopóki tu do ciebie matka nie przybędzie.\\r\\nJutro z pierwszym promieniem obaczysz mnie rano,\\r\\nZ piękną zbroją przez władcę Hefajsta kowaną».\\r\\n    Wraz tym słowem ostrzega sióstr Nereid grono:\\r\\n— «Wy powróćcie się w morza niezgłębnego łono,\\r\\nGdzie podeszły nasz ojciec ma pałac wspaniały,\\r\\nI powiedzcie mu wszystko, coście tu słyszały.\\r\\nJa śpieszę do Hefajsta, czy na prośbę moję\\r\\nNie skłoni się dla syna nową ukuć zbroję».\\r\\n    Rzekła; nimfy się skryły w ocean głęboki.\\r\\nSama dąży szybkimi do Olimpu kroki,\\r\\nBy przyniosła dla ciebie zbroję, Achillesie.\\r\\n    Gdy Tetydę lot bystry do górnych bram niesie,\\r\\nZ strasznym okrzykiem Greków Hektor pędzi wściekły:\\r\\nZlękłe roty do brzegów i floty uciekły;\\r\\nMimo pracy rycerzy jeszcze nie zostało\\r\\nBezpieczne od obelgi zabitego ciało.\\r\\nJuż piechoty, już jazdy orszak je okrążył\\r\\nI Hektor, co jak pożar zapalony dążył,\\r\\nTrzykroć chcąc zostać panem tak srogiej zdobyczy,\\r\\nChwyta za nogi trupa i na Trojan krzyczy;\\r\\nTrzykroć Ajasy, w męską przyodziani śmiałość,\\r\\nOdparli natarczywą Hektora zuchwałość.\\r\\nOn, rozżarty, już na nich z nową mocą godzi,\\r\\nJuż, stojąc, na swych woła, ale nie uchodzi.\\r\\nJak pasterz pilnujący trzód na bujnej paszy,\\r\\nGłodnego lwa od bydła niełatwo odstraszy:\\r\\nTak Ajasy, choć groźni męstwem, bronią srogą,\\r\\nZajadłego Hektora zatrwożyć nie mogą.\\r\\nI byłby wyrwał trupa, wieczną zyskał chwałę,\\r\\nGdy Hera, chcąc odwrócić tak wielką zakałę,\\r\\nSzybką Irydę zsyła z górnych nieba progów…\\r\\nZbliżywszy się posłanka tak rycerza budzi:\\r\\n— «Wstań, Pelido, ze wszystkich najstraszniejszy ludzi!\\r\\nDaj pomoc Patroklowi! Dla niego bój krwawy\\r\\nObiedwie toczą strony przed samymi nawy;\\r\\nMnóstwo rycerzy ginie, okrutna rzeź wzrasta,\\r\\nCi chcą ocalić trupa, ci porwać do miasta;\\r\\nNajbardziej bije Hektor, bo sobie uradził,\\r\\nAby mu odciął głowę i na pal ją wsadził.\\r\\nWstań więc! I nie leż dłużej w spoczynku niegodnym,\\r\\nNie dawaj sam Patrokla na pastwę psom głodnym;\\r\\nGdy zwłoki jego będą zelżone szkaradnie,\\r\\nNa ciebie stąd, na ciebie cała hańba padnie…»\\r\\n    Poszła Irys, Achilles wstaje, a Pallada\\r\\nSwoją tarczę na silne ramiona mu wkłada…\\r\\nZbliżył się do okopów, lecz pomny przestrogi\\r\\nSwej matki, tam nie poszedł, gdzie bój huczał srogi.\\r\\nKrzyknął, ogromnie razem krzyknęła Pallada:\\r\\nZaraz trwoga w pierś mężów, w zastępy strach pada.\\r\\nA jak ostro przenikłym dźwiękiem trąba ryczy,\\r\\nGdy nieprzyjaciel chciwy rzezi, krwi, zdobyczy\\r\\nDo przypuszczenia szturmu znak wydaje zwykły:\\r\\nTaki z piersi Achilla wyszedł głos przenikły.\\r\\nTrojanie usłyszawszy to brzmienie straszliwe\\r\\nPrzelękli się niezmiernie: konie pięknogrzywe\\r\\nWozy nazad zwróciły, przyszłe czując klęski\\r\\nI w piersiach powoźników struchlał umysł męski…\\r\\nTrzykroć bohater stojąc nad okopem krzyknął,\\r\\nTrzykroć strach sprzymierzeńców i Trojan przeniknął.\\r\\nTam dwunastu przedniejszych śmierć zwaliła mężów:\\r\\nSpadli z wozów od własnych przebici orężów.\\r\\n    Wreszcie Grecy, wyrwawszy z rzezi i posoki,\\r\\nNa łożu pogrzebowym kładą martwe zwłoki.\\r\\nKoło nich rzewnie wierni towarzysze płaczą.\\r\\nAchilles napełniony żalem i rozpaczą\\r\\nPatrzy na smutne reszty ranami okryte,\\r\\nIdzie, nad przyjacielem łzy lejąc obfite.\\r\\nSam pozwolił mu wozu i ognistych koni,\\r\\nLecz wróconego w żywej nie uściskał dłoni…\\r\\n    Trojańskie też na drugiej bohatery stronie\\r\\nRzuciły rzezi pole i wyprzęgły konie.\\r\\nPrzed wieczerzą naprędce złożona ich rada,\\r\\nWszyscy zdumieni stoją, żaden z nich nie siada.\\r\\nStrach ściska serca mężów zebranych w tym kole,\\r\\nŻe długo niewidziany rycerz wyszedł w pole.\\r\\nMądry Polidam pierwszy swe zdanie otwiera…\\r\\n— «Uważcie, przyjaciele — rzekł radca wsławiony\\r\\nJakiej się dzisiaj chwycić powinniśmy strony;\\r\\nJa radzę, by do miasta powrotu nie zwlekać\\r\\nI przy flocie, od murów z dala, dnia nie czekać…\\r\\nTeraz Achilla więzi noc i spoczywanie,\\r\\nLecz gdy nas jutro zbrojny w tym miejscu zastanie,\\r\\nTrudno będzie odwadze jego się obronić.\\r\\nSzczęśliwy, kto do murów potrafi się schronić!\\r\\nMnóstwo Trojan żreć będą psy i sępy sprosne.\\r\\nAch! Bogowie! Odwróćcie rzeczy tak żałosne!\\r\\nJeśli mnie posłuchacie, choć was troski gonią,\\r\\nNoc na rynku spędzimy, czuwając pod bronią.\\r\\nMiasta mury strzec będą i wieże ogromne,\\r\\nI szańce nieprzebyte, i bramy niezłomne.\\r\\nRano, z Jutrzenką, zbrojni staniemy na wieży.\\r\\nNiech ten mąż najgwałtowniej, jeśli chce, uderzy,\\r\\nCóż przeciw nam dokazać może? — Nic zaiste.\\r\\nDaremnym biegiem konie spieniwszy ogniste,\\r\\nDo naw powróci, w smutku pogrążon i wstydzie,\\r\\nChoćby najbardziej pragnął, do miasta nie wnidzie:\\r\\nNim je złupi, psy wprzódy nakarmi swym ciałem».\\r\\n    Hektor nań ostro patrząc, tak rzecze z zapałem:\\r\\n— «Polidamie! Twa mowa gniew obudza we mnie.\\r\\nChcesz, byśmy w murach znowu gnuśnieli nikczemnie!\\r\\nDziś, gdy mi bóg łaskawszy tę chwałę dać raczył,\\r\\nŻem Greki zatrwożone przy nawach osaczył,\\r\\nPrzestań obywatelów płochą radą zwodzić;\\r\\nNikt z Trojan nie usłucha, ja zdołam przeszkodzić.\\r\\nTeraz bądźcie powolni mym słowom, rycerze:\\r\\nNiechaj każdy posiłek na miejscu swym bierze\\r\\nI pilnując obozu w polu czuwa zbrojny…\\r\\nRano, skoro Jutrzenkę różopalcą zoczym,\\r\\nUzbrojeni, przy nawach srogą walkę stoczym.\\r\\nJeśli prawda, że w pole Achilles wychodzi,\\r\\nChciwie żądając boju, sam on sobie szkodzi.\\r\\nJa przed nim nie ustąpię, mężnie mu dostoję:\\r\\nAlbo mam głowę jego, albo on ma moję;\\r\\nJeden się z nas uwieczni. Ares słusznie włada:\\r\\nKto chce zwalić drugiego, sam częstokroć pada».\\r\\n    Rzekł; mowę tę z okrzykiem przyjęli Trojanie.\\r\\nGłupi! Pallas im zdrowe odebrała zdanie:\\r\\nW Hektorze źle radzącym swoją ufność kładą,\\r\\nA pogardzają dobrą Polidama radą.\\r\\n    Biorą posiłek, czujnie na obozy baczą,\\r\\nPrzy Patroklu zaś całą noc Achaje płaczą.\\r\\nŁono jego Achilles w silnych cisnąc rękach,\\r\\nBez przerwy smutne jęki wydawał po jękach.\\r\\nA jak lew, gdy mu dzieci skryte w gęstym lesie,\\r\\nPrzedarłszy się do kniei myśliwiec uniesie,\\r\\nNie widząc ich, wróciwszy, srodze się zasmuca,\\r\\nPotem ryczy okropnie i wściekły się rzuca\\r\\nObiegając doliny za śladem człowieka:\\r\\nTak, między nimi jęcząc, Achilles narzeka:\\r\\n— «Biada mi! Jakżem strasznie zawiódł mego druha\\r\\nMenojtia, gdy odchodząc dodawałem ducha,\\r\\nGdym go ciesząc, zaręczał, że po wzięciu Troi\\r\\nSyn, pełen sławy, łupów, żal jego ukoi.\\r\\nAle układy ludzkie bogów niszczy wola:\\r\\nObydwu krwią chce wyrok zrumienić te pola.\\r\\nI ja do ojczystego nie wrócę siedliska,\\r\\nNi mnie tam Pelej stary, ni Tetys uściska:\\r\\nTa mnie zatrzyma ziemia. Lecz kiedy po tobie,\\r\\nKochany mój Patroklu, w smutnym mam lec grobie,\\r\\nNie wprzódy czarną bryłą twe ciało pokryję,\\r\\nAż Hektora, twojego zabójcę, zabiję!…»\\r\\n    Rzekł i do ognia trójnóg przystawić zalecił\\r\\nI obmyć martwe ciało, które kurz oszpecił.\\r\\nSłudzy wodza ogromne naczynie nalali;\\r\\nSuchym podsycon drzewem już się ogień pali\\r\\nI wkoło miedź ogarnia płomieniem gorącym.\\r\\nA skoro wrzeć zaczęła woda w kotle brzmiącym,\\r\\nMyją ciało i maszczą w pachnące oleje;\\r\\nDługo oszczędzon drogi sok w rany się leje.\\r\\nPotem kładą na łożu: od głowy trup cały\\r\\nOkrywa prześcieradło miękkie i płaszcz biały.\\r\\nA kiedy noc rozwlekła ponure zasłony,\\r\\nPrzy Achillu Patrokla płaczą Myrmidony…\\r\\n    Tetys tymczasem w domu Hefajstowym staje.\\r\\nDom ten wśród mieszkań bogów świetnie się wydaje.\\r\\nNieśmiertelny gmach z miedzi gwiazdami ozdobił\\r\\nI własną go prawicą kulawy bóg zrobił.\\r\\nW kuźni był, wpośród miechów, z ciężkim w ręku młotem,\\r\\nCały pracą zajęty, słonym płynął potem.\\r\\nRazem dwadzieścia pysznych ukształcał trójnogów\\r\\nMających przyozdabiać pałac ojca bogów…\\r\\nZoczy Tetydę Charys pięknie ustrojona,\\r\\nKrasnych liców bogini, Hefajstowa żona.\\r\\nBieży mówiąc: — «Cóż naszej radości wyrowna!\\r\\nDawnoś u nas nie była, bogini szanowna;\\r\\nJakież przecie znagliły twe przyjście zamiary?\\r\\nLecz wnidź i przyjmij wdzięczne gościnności dary».\\r\\n    To wyrzekłszy, boginię do domu wprowadza\\r\\nI na cudnie zrobionym tronie ją posadza,\\r\\nNa podnóżku ozdobnym noga jej spoczywa.\\r\\nSama wychodzi zaraz i męża przyzywa:\\r\\n— «Pójdź, bo Tetyda mówić chce z tobą, o panie»!\\r\\n— «Jakiegoż gościa moje przyjmuje mieszkanie! —\\r\\nRzekł Hefajst — jak ją kochać, jak ją czcić należy!\\r\\nGdy wstydząc się kalectwa mego, z górnej wieży\\r\\nStrąciła mnie na ziemię srogiej matki wola,\\r\\nDoznałem, co to nędza, czułem, co niedola.\\r\\nWtenczas Tetys biednego litując się stanu\\r\\nI Eurynome skryły w łonie oceanu…\\r\\nGdy Tetys do mnie przyszła, uściskam ją mile,\\r\\nMuszę się jej wypłacić za dobrodziejstw tyle.\\r\\nTy idź! Niech zastawiony stół gościnny będzie,\\r\\nA ja miechy poskładam i całe narzędzie».\\r\\n    To rzekłszy, od kowadła powstał bóg wysoki\\r\\nI z wolna nierównymi ruszając się kroki,\\r\\nOddala miechy z ognia, w kuźnicy ład czyni\\r\\nI swoich prac narzędzia składa w srebrnej skrzyni.\\r\\nGąbką ociera z dymu swe czoło wyniosłe\\r\\nI ręce, i kark silny, i piersi obrosłe.\\r\\nWdział szatę, a do ręki wziął berło złocone;\\r\\nDwa zaś posągi w kształcie dwóch dziewic zrobione\\r\\nKrok niepewny swym pewnym krokiem podpierały:\\r\\nI ruch, i głos, i rozum bogi im nadały\\r\\nI przemysł, najcudniejsze dzieła robić zdolny.\\r\\nIdą, pilnie zważając na pana krok wolny.\\r\\nStanąwszy, gdzie siedziała srebrnych wód królowa,\\r\\nUścisnął ją za rękę i rzekł w takie słowa:\\r\\n— «Bogini, której tyle doznałem przysługi,\\r\\nCzego chcesz? Dom nasz ciebie nie widział czas długi.\\r\\nPowiedz, ja się do twoich żądań chcę sposobić,\\r\\nWszystko zrobię, co mogę i co się da zrobić».\\r\\n    A Tetys rozpłakana: — «Ach! Hefajście drogi!\\r\\nKtóraż z bogiń, dzierżących olimpijskie progi,\\r\\nTyle doznała smutków, nędzy i niedoli,\\r\\nIle ich na mnie spadło z bogów ojca woli…\\r\\nWydałam na świat syna, zaszczyt swej ojczyzny,\\r\\nWyrósł mi na kształt krzewu, ssącego grunt żyzny;\\r\\nPosłałam go na wojnę dla Trojan pogromu,\\r\\nLecz go więcej w Peleja nie obaczę domu.\\r\\nA chociaż krótko słońce ogląda na niebie,\\r\\nDręczy się, nie ma z matki pomocy dla siebie…\\r\\nWięc niech matki nieszczęsnej prośba cię nakłoni:\\r\\nDaj dla syna, któremu krótki wiek wytknięty,\\r\\nTarczę, przyłbicę, pancerz, obuw kształtnie spięty.\\r\\nZbroję, którą miał, w ręku Patrokla postradał,\\r\\nZgon przyjaciela jemu najsroższy cios zadał».\\r\\n— «Porzuć troski, szanowna i miła bogini!\\r\\nI czegóż dla Tetydy Hefajst nie uczyni?\\r\\nObym tak mógł zatrzymać srogą śmierć w zapędzie,\\r\\nKiedy go niezbłagany wyrok ścigać będzie,\\r\\nJak mu zbroję wyrobię, która na kształt cudu\\r\\nBłyszczeć się będzie w oczach zdziwionego ludu»!\\r\\n    Idzie do kuźni, zwraca wprost ku ogniu miechy:\\r\\nW dwudziestu piecach gęste ich szumią oddechy,\\r\\nNa przemiany swe piersi wzdymają i płaszczą,\\r\\nI różny wiatr posłuszną wyziewając paszczą,\\r\\nDo roboty, do chęci sztukmistrza stosowne,\\r\\nRaz wolne niecą żary, drugi raz gwałtowne.\\r\\nPotem w piec rozpalony grube kładzie szyny\\r\\nZ miedzi, z drogiego złota, ze srebra i cyny,\\r\\nA stawiąc pod kowadło wielkie pniak niezłomny,\\r\\nJedną ręką wziął kleszcze, drugą młot ogromny.\\r\\n    Wielki i tęgi puklerz boski sztukmistrz robi:\\r\\nZłoty obwód okręgi troistymi zdobi,\\r\\nSrebrzysty wiąże rzemień. Pięć blach w kupę bije,\\r\\nA na powierzchni cuda swojej sztuki ryje.\\r\\nWydana ziemia, niebo, ocean głęboki,\\r\\nSłońce nieustannymi biegające kroki,\\r\\nKsiężyc i nieba w gwiazdach ozdobna korona,\\r\\nPlejady i Hyjady, i moc Oryjona,\\r\\nI Arktos, wozem zwany, bo jak wóz się toczy\\r\\nNa Oryjona ciągle obracając oczy;\\r\\nW tej części nieba krąży wiecznymi obwody,\\r\\nA nigdy się nie zniża w oceanu wody.\\r\\n    Ryje także dwa miasta długo nieśmiertelne,\\r\\nJedno wyraża śluby i gody weselne:\\r\\nProwadzą przy pochodniach z domu nowożeńców,\\r\\n— «Hymen! Hymen!» wołają, a grono młodzieńców\\r\\nSkocznymi tany lekkie zawiązuje koła;\\r\\nBrzmi fletni i oboi kapela wesoła.\\r\\nW progach domów niewiasty chciwym patrzą okiem,\\r\\nNie mogąc się tak miłym nasycić widokiem\\r\\n    W tymże mieście na rynku liczny lud się tłoczy,\\r\\nMiędzy dwoma mężami żwawy spór się toczy\\r\\nO zabójstwa zapłatę. Ten — lud zabezpiecza\\r\\nPod przysięgą, że oddał, a tamten zaprzecza.\\r\\nStawią świadki, by prędszy sprawy koniec mieli\\r\\nNa dwie strony krzykliwa gromada się dzieli.\\r\\nWoźni lud uciszają; we środku zaś rada\\r\\nSędziwych na świecących kamieniach zasiada.\\r\\nBiorąc z rąk woźnych berło z nim każdy powstaje,\\r\\nI gdy nań przyjdzie kolej, wyrok w sprawie daje.\\r\\nWe środku dwa talenta dla tego nagrody,\\r\\nKto słuszność najlepszymi wykaże dowody.\\r\\n    Pod murami drugiego miasta wojska stoją,\\r\\nStraszny blask oręż ciska, lecz w chęciach się dwoją:\\r\\nJedni je na łup dzikim skazują zapałem,\\r\\nDrudzy bogactwa jego chcą wziąć równym działem.\\r\\nLecz niestrwożeni knują zasadzki mieszkańce:\\r\\nNiewiasty, dzieci, starce osiadają szańce,\\r\\nDo skrytej zaś wyprawy gotują się młodzi;\\r\\nAres srogi i można Pallada przywodzi,\\r\\nOboje złoci, odzież złota, w złotej zbroi,\\r\\nWzrostem, kształtem celują, jak bogom przystoi,\\r\\nPrzyszedłszy tam, gdzie zrobić zasadzkę wypada,\\r\\nGdzie się nieprzyjacielskie napawały stada,\\r\\nSkrycie pochyłe rzeki zasiadają brzegi;\\r\\nDwa zaś, wybrane od nich, na pagórku szpiegi\\r\\nCzekają, aż się zbliżą i owce, i woły.\\r\\nNie myśląc o nieszczęściu, trzody stróż wesoły\\r\\nIdzie, na fletni nucąc pieśni rozmaite.\\r\\nZa danym znakiem męże wypadły ukryte,\\r\\nKrzyk ostry naokoło i postrach się szerzy;\\r\\nBiorąc trzody, krew leją niewinnych pasterzy.\\r\\nGłos boju gdy rycerze radzący usłyszą,\\r\\nWsiadają na swe wozy, piersi zemstą dyszą,\\r\\nLecą na bystrych koniach, aż w niedługiej chwili\\r\\nNieprzyjaciół pędzących zdobycz dogonili.\\r\\nWszczyna się bój nad rzeką: tamci walczą stale,\\r\\nObie rażą się strony w okrutnym zapale…\\r\\nTa strona ciągnie trupy, tamta ją odpycha.\\r\\nWszystko pod boskim dłutem żyje i oddycha.\\r\\n    Tamże wydał przemyślny bóg obszerne pole:\\r\\nLiczni rolnicy tłuste przewracają role;\\r\\nDopiero w nie po trzykroć zapuścili pługi.\\r\\nA ile razy zakrój dokańczają długi,\\r\\nDziedzic ich tam obchodzi, gdzie się kończy staje,\\r\\nI pełny wina puchar każdemu z nich daje.\\r\\nCi, zagrzani nagrodą słodkiego napoju,\\r\\nNowe rysują bruzdy i nie szczędzą znoju.\\r\\nW złocie czystą wydała ziemię boga sztuka:\\r\\nCzerni się i zdziwiony wzrok łatwo oszuka.\\r\\n    Druga niwa okryta dojrzałymi kłosy:\\r\\nŻeńce tną zboże, ostre mając w ręku kosy,\\r\\nGęste spadają garści; tuż za nimi dążą\\r\\nTrzej wiązacze, co zboże w grube snopy wiążą.\\r\\nI mnóstwo drobnych dzieci w pracy nie ustaje,\\r\\nZbiera garści i pierwszym do wiązania daje.\\r\\nW milczeniu król wzniósł berło, którego ta niwa,\\r\\nCiesząc się nieskończenie z obfitego żniwa.\\r\\nPod cieniem dębu wiejską zajęci biesiadą\\r\\nWoźni, wołu zabiwszy, mięso w ogień kładą:\\r\\nI żeńce znajdą pokarm z pola wracające,\\r\\nDla nich dłonie niewiasty w miękkiej grzebią mące.\\r\\n    Tuż winnica, obfitym płodem obciążona:\\r\\nWśród złota, którym błyszczy, wiszą czarne grona.\\r\\nTyki ze srebra rzeźbiarz porządkiem zasadza,\\r\\nRowem ze stali, płotem z cyny ją ogradza,\\r\\nA jedna tylko do niej wiedzie ścieżka kręta.\\r\\nTędy weseli chłopcy i raźne dziewczęta,\\r\\nGdy czas zbierania przyjdzie, z głośnymi okrzyki\\r\\nNiosą ładowne słodkim owocem koszyki.\\r\\nW środku młodzieniec ruszać formingę uczony\\r\\nGra, sam sobie zgodnymi przynucając tony;\\r\\nMłodzież idzie i takiej wesołości rada\\r\\nW takt i nogą, i wdzięcznym głosem odpowiada.\\r\\n    Dalej głowy i silne podnosząc szyje\\r\\nZe złota, z cyny, wołów pyszne stado ryje:\\r\\nBiegną, rycząc, na paszę, tam gdzie rzeka płynie,\\r\\nNurty głośno szumiące w gęstej pędząc trzcinie.\\r\\nZe złota czterech idzie pasterzy za trzodą,\\r\\nA dziesięciu za sobą śmiałych kundli wiodą.\\r\\nWtem nagle dwóch straszliwych lwów z kniei wypada,\\r\\nPorywają buhaja wśród drżącego stada:\\r\\nOn biedny, gdy go ciągną, przeraźliwie ryczy;\\r\\nSpieszą psy i pasterze, lecz wziętej zdobyczy\\r\\nWydrzeć lwom nie potrafią; już skórę odarli,\\r\\nJuż wypili krew czarną i wnętrze pożarli.\\r\\nPróżno kundlów pasterze do natarcia grzeją,\\r\\nSzczekają one z bliska, lecz ugryźć nie śmieją.\\r\\n    Ryje także dolinę: tej miłe manowce\\r\\nŚnieżnym okryte runem napełniają owce;\\r\\nWidać chaty i stajnie, gdzie się kryją trzody,\\r\\nI w koło otoczone drzewami zagrody.\\r\\n    Ryje i cudny taniec, który Dedal w Krecie\\r\\nWymyślił Aryjadnie, prześlicznej kobiecie;\\r\\nSkaczą chłopcy i dziewki wziąwszy się za ręce.\\r\\nLekka zasłona wdzięki pokrywa dziewczęce,\\r\\nNa chłopcach zaś bogatsza zawieszona odzież;\\r\\nObojej płci z urody najdobrańsza młodzież.\\r\\nDziewczęta głowy w piękne ustroiły wieńce,\\r\\nNa srebrze złote mają mieczyki młodzieńce.\\r\\nRaz jak koło (ruch jego ledwie wzrok dostrzegnie,\\r\\nGdy go doświadcza garncarz, czyli bystro biegnie)\\r\\nUczone stopy w szybkie kręcą kołowroty;\\r\\nTo znowu się mieszając wśród wdzięcznej ochoty,\\r\\nW tysiącznych kształtach pląsy lekkim robią skokiem.\\r\\nLiczny lud stoi miłym zachwycon widokiem:\\r\\nW pośrodku zaś dwa skoczki z wszystkich zadziwieniem\\r\\nPokazują swe sztuki i słodkim brzmią pieniem.\\r\\n    Nareszcie świetny puklerz sztukmistrz doskonały\\r\\nSzumiącymi obwodzi oceanu wały.\\r\\nTakie zrobiwszy dzieło cudnym wynalazkiem,\\r\\nKuje pancerz, płomienie swym gaszący blaskiem;\\r\\nUkuta i przyłbica w różne dziwy ryta,\\r\\nCiężka, mocna; na hełmie złota pływa kita;\\r\\nZ cyny obuw ukształcon. Więc zbroję tak rzadką\\r\\nUkończywszy, bóg złożył przed Achilla matką.\\r\\nTa jak jastrząb z Olimpu pośpiesza na ziemię,\\r\\nNiosąc zbroję Hefajsta, przemisterne brzemię.\\r\\n\\r\\n\\r\\n\\r\\nKsięga XIX\\r\\n\\r\\nOpuściwszy Jutrzenka oceanu wody\\r\\nRzucała blask na nieba i ziemskie narody.\\r\\nTetys przyszła do syna z górnego siedliska;\\r\\nOn, jęcząc, martwe zwłoki przyjaciela ściska,\\r\\nZ płaczącym wodzem broni towarzysze płaczą.\\r\\nMatka ściskając syna zdjętego rozpaczą:\\r\\n— «Czas już, mój synu! — rzecze — by ten ból przeminął.\\r\\nNiech zmarły leży, z boga wyroku on zginął.\\r\\nOto zbroja, Hefajsta przemysłem zrobiona,\\r\\nJakiej żaden śmiertelny nie wdział na ramiona».\\r\\n    To rzekłszy, świetny ciężar składa mu pod nogą.\\r\\nJęknęła groźnie zbroja; przerażeni trwogą\\r\\nNie śmieli Ftyjotowie ciągnąć po niej okiem,\\r\\nAle się nagle drżącym w tył cofali krokiem.\\r\\nPelid, gdy ją obaczył, gniew mu serce ścisnął\\r\\nI pod powieką ogniem iskrzącym się błysnął.\\r\\nChciwą ręką cudowny dar boga uchwycił,\\r\\nA gdy się już tak miłym widokiem nasycił:\\r\\n— «Matko! — zawoła — bóg mnie tym darem zaszczyca,\\r\\nBoska go wyrobiła, nie ludzka, prawica.\\r\\nJa nie zwlekając piersi do boju uzbroję;\\r\\nLecz kiedy się oddalę stąd, bardzo się boję,\\r\\nBy nieczyste robactwo, padając na rany,\\r\\nKtóre liczne odebrał przyjaciel kochany,\\r\\nW członki nie zapuściło skazy i zepsucia».\\r\\n    A matka: — «Oddal, synu, troskliwe te czucia!\\r\\nRęka moja robactwo natrętne oddali,\\r\\nChciwie żrące rycerzy, których Ares zwali.\\r\\nNie zepsuje się, choćby cały rok leżało,\\r\\nOwszem, nową świeżością upięknię to ciało.\\r\\nTy na radę zbierz zaraz wodze i narody\\r\\nI gniew złożywszy, przystąp z Atrydem do zgody,\\r\\nA z tą zbroją wdziej męstwo do wielkiego czynu».\\r\\n    Rzekła i bohaterski duch zagrzała w synu.\\r\\nW nozdrze zaś Patroklowi dla ochrony ciała\\r\\nCzerwony nektar z wonną ambrozyją wlała.\\r\\n    Pelid obiegał brzegi morskie i hukliwy\\r\\nZ piersi głos wypuszczając, zwoływał Achiwy.\\r\\nLiczni na radę tłumem idą wojownicy…\\r\\nBy widokiem rycerza napaść oczy swoje,\\r\\nKtórego długo krwawe nie widziały boje…\\r\\nJuż są wszyscy, milczenie wszystkim wargi ścina,\\r\\nGdy powstawszy, Achilles tak mówić zaczyna:\\r\\n— «Królu! Przez brankę serce w nas się rozjątrzyło.\\r\\nLepiej by to i dla mnie, i dla ciebie było,\\r\\nSkoro przez nią niezgoda wszczęła się zajadła,\\r\\nBy po wzięciu Lirnessu z rąk Artemis padła.\\r\\nNie okryłyby ziemi tylu Greków ciała\\r\\nPrzez czas, gdy w sercu moim zapalczywość trwała.\\r\\nTroja i Hektor z naszej korzystał niechęci,\\r\\nAch! Długo nam jej skutki nie wyjdą z pamięci!…\\r\\nJa gniew mój przezwyciężam, anim się nauczył\\r\\nTej sztuki, żebym wieczny upór w piersiach tuczył.\\r\\nZagrzej Greków, Achilles im staje na czele!\\r\\nDoświadczymy niedługo, czy nieprzyjaciele\\r\\nBędą śmieli okręty cały dzień oblegać.\\r\\nO! Kto z nich przed mą włócznią zdoła się wybiegać,\\r\\nJakże będzie się żywo cieszył, gdy nareszcie\\r\\nZnajdzie swe bezpieczeństwo i spokojność w mieście»!\\r\\n    Rzekł, lud krzyknął; we wszystkich radość i nadzieja,\\r\\nŻe z serca gniewy złożył wielki syn Peleja.\\r\\nWstał Atryd, król wśród królów trzymający przodek,\\r\\nLecz z miejsca, gdzie był, mówił, i nie szedł na środek:\\r\\n— «Przyjaciele, rycerze, mężne wojowniki!…\\r\\nCzęsto skargi ostrymi wojsko mnie przebodło,\\r\\nNie ze mnie jednak było naszych nieszczęść źródło.\\r\\nGniewny Zeus i Mojra, i Jędza szalona\\r\\nW cieniach nocy błądząca — wlały złość do łona\\r\\nWtenczas, gdy Achillowi śmiałem gwałt wyrządzić.\\r\\nZaślepiony od bogów, jakżem nie miał zbłądzić?…\\r\\nChciał Zeus mym zaślepieniem srodze mi zaszkodzić;\\r\\nJa dziś błąd mój uznaję, pragnę go nagrodzić.\\r\\nBierz broń, lud zapal, aby w męstwie nie ustawał;\\r\\nDam wszystko, com niedawno przez Odysa dawał.\\r\\nLecz choć w pole cię zapał najgorętszy niesie,\\r\\nProszę, byś się zatrzymał chwilę, Achillesie!\\r\\nWnet słudzy zniosą dary, a wtedy rozumiem,\\r\\nSam uznasz, że dla ciebie skąpym być nie umiem».\\r\\n— «Królu, dzierżący berło twych przodków dziedziczne —\\r\\nRzekł Pelid — godny rządzić narody tak liczne!\\r\\nCzy dasz, czy też zatrzymasz pyszne dary twoje,\\r\\nCzyń, co ci się podoba. My zaś bierzmy zbroje,\\r\\nNiechaj na słowach droga chwila nie upływa,\\r\\nIdźmy walczyć, rąk naszych wielkie dzieło wzywa»!…\\r\\n— «Bogów synu! — Odyseusz tymi rzecze słowy —\\r\\nAchillu! Hamuj w sobie zapał Aresowy\\r\\nI głodnych ludzi w pole nie prowadź niebacznie;\\r\\nBo gdy raz bój uparty z Trojany się zacznie,\\r\\nA bóg w piersi rycerzom odwagę wlać raczy,\\r\\nNierychły bardzo koniec ta walka obaczy.\\r\\nKaż, niech w namiotach wojsko chleb i wino bierze:\\r\\nChleb i wino do boju umacnia rycerze.\\r\\nNikt nie dotrzyma pola do słońca zachodu,\\r\\nKto cierpi we wnętrznościach przykre czucie głodu;\\r\\nPrzy najdzielniejszym sercu członki mu słabieją,\\r\\nPod niebem i pragnieniem kolana się chwieją.\\r\\nInny jest mąż, gdy dobrze pokarmu użyje:\\r\\nSilny, niezmordowany, cały dzień się bije,\\r\\nNie osłabi go praca ani ciężar zbroi,\\r\\nPóki wszyscy nie zejdą, na placu dostoi.\\r\\nZatem posiłek wojsku każ wziąć, Achillesie!\\r\\nTymczasem Agamemnon upominki zniesie.\\r\\nNiech je wszystek lud widzi, a ty na nie okiem\\r\\nRzuciwszy, tak przyjemnym uciesz się widokiem!…»\\r\\n    Atryd na to: — «Odysie! Dobrze radzić zwykły,\\r\\nNowym stwierdzasz dowodem twój rozum przenikły…\\r\\nAchilles niecierpliwy, że się bitwa zwleka,\\r\\nNiechaj na prośbę moją kilka chwil zaczeka…\\r\\nTobie zaś przyjacielu zdaję to życzliwy:\\r\\nNajpierwszą młódź wybrawszy pomiędzy Achiwy,\\r\\nPójdź do namiotu mego z rycerstwa ozdobą,\\r\\nPrzynieś dary, przyprowadź razem branki z sobą».\\r\\n— «Przemożny ludów królu! — rzekł Achilles boski —\\r\\nProszę, byśmy podobne odłożyli troski\\r\\nNa ów czas, gdy po walce wytchniemy przyjemnie,\\r\\nA ogień ten zwolnieje, co się pali we mnie.\\r\\nLeżą trupy rycerzy: Pryjamid ich pobił,\\r\\nKiedy go chwałą Zeus przemożny ozdobił,\\r\\nA wy chcecie używać słodyczy biesiady!\\r\\nAch! Gdyby mojej chciano usłuchać tu rady,\\r\\nW tym Grek momencie, gardząc pragnieniem i głodem,\\r\\nUpartą zwiódłby walkę z zdradzieckim narodem.\\r\\nWieczorem stół zastawim, weźmiem w ręce czasze;\\r\\nSłodka uczta, gdy zmyjem we krwi krzywdy nasze!\\r\\nTeraz możeż smakować biesiada wesoła,\\r\\nGdy zabity przyjaciel mój o zemstę woła,\\r\\nGdy towarzysze łzami kropią jego zwłoki?\\r\\nNie łaknę, tylko rzezi, jęków i posoki».\\r\\n    Jemu jeszcze Odyseusz mądry odpowiada:\\r\\n— «Achillu! W którym zaszczyt lud grecki posiada,\\r\\nW polu, gdzie twoja włócznia gęste trupy kładzie,\\r\\nDam ci pierwszość; ty pierwsze daj mi miejsce w radzie.\\r\\nWyższym od ciebie laty i dłuższym poznaniem,\\r\\nPozwól, abym twój zapał miarkował mym zdaniem:\\r\\nCzyż Grecy czcić powinni pamięć zmarłych postem?\\r\\nCodziennie śmierć rycerzów obala pomostem:\\r\\nI kiedyż byśmy wreszcie łzy z oczu otarli?\\r\\nOddajmy cześć pogrzebną tym, którzy umarli,\\r\\nAle się nam potrzeba stałością uzbroić,\\r\\nPrzez dzień płakać, a potem jęk smutny ukoić.\\r\\nWięc, którzyśmy po srogim pozostali boju,\\r\\nNie oszczędzajmy sobie jadła i napoju,\\r\\nAbyśmy twardą miedzią cali uzbrojeni\\r\\nBez przerwy bój stoczyli na krwawej przestrzeni.\\r\\nNiech drugiego nikt gnuśnie rozkazu nie czeka,\\r\\nBiada temu, kto wyjście swoje w nawach zwleka!\\r\\nWszyscy się rzućmy, wojsko wyprowadźmy całe\\r\\nI przy flocie zetrzyjmy Trojany zuchwałe»!…\\r\\n    Atryd rozpuścił radę; porusza się rzesza\\r\\nI do swojego każdy namiotu pośpiesza.\\r\\nChlubni Tesalczykowie z wodza swego chwały,\\r\\nNiosą darów królewskich ciężar okazały.\\r\\nPrzyszły branki, z nich każda w miejscu swym usiada;\\r\\nRumaki do Achilla przyłączone stada.\\r\\n    Bryzeis, być mogąca Kiprydy obrazem,\\r\\nWidząc Patrokla srogim skłutego żelazem,\\r\\nKrzyczy, pada na ciało (rany jego liczne),\\r\\nDrze łono, miękką szyję, policzki prześliczne,\\r\\nWynurzając wśród jęków swój żal, wśród łez wielu:\\r\\n— «Patroklu! Bryzeidy biednej przyjacielu!\\r\\nŻywegom cię odeszła, rycerzu waleczny,\\r\\nDziś, gdy wracam, już ciebie okrywa cień wieczny!\\r\\nNieszczęścia po nieszczęściu me ciągnie tęsknice!\\r\\nMąż, którego mi dali kochani rodzice,\\r\\nWidziałam, jak przed miastem pchnięty miedzią zginął;\\r\\nTenże smutny los braci lubych nie ominął…\\r\\nGdy Pelid zabił męża i miasto obalił,\\r\\nTyś moje łzy ocierał, tyś jęków się żalił.\\r\\nI abym nie tak czuła srogość mojej zguby,\\r\\nŚwietneś mi z Achillesem obiecywał śluby.\\r\\nTy miałeś płynąć ze mną do Ftyi przez wody,\\r\\nTy mi sprawić weselne przyrzekałeś gody.\\r\\nPłaczę ciebie, z łez oczu nigdy nie osuszę,\\r\\nTwa dobroć zawsze będzie zajmować mą duszę».\\r\\n    Inne branki swe jęki łączą z jej rozpaczą:\\r\\nLecz na pozór Patrokla, w rzeczy — siebie płaczą.\\r\\n    Achilla proszą wodze, by się chciał posilić…\\r\\nCieszą, nic ku pociesze nie może go schylić,\\r\\nAż stanie wśród krwawego Aresa igrzyska.\\r\\nDręcząca pamięć nowe jęki mu wyciska:\\r\\n— «Biedny! Lecz najgodniejszy mojego kochania!\\r\\nTyś o mnie, przyjacielu, czułe miał starania,\\r\\nTyś gotował posiłek, tyś mój stół nakrywał,\\r\\nKiedy na pole sławy dźwięk Aresa wzywał!\\r\\nDzisiaj, gdy cię na łożu pogrzebnym oglądam,\\r\\nNic nie chcę, łzami tylko zasilać się żądam.\\r\\nCóż mi pokarm bez tego, co obok mnie siedział?\\r\\nGdybym nawet o śmierci ojca się dowiedział,\\r\\nNie czułbym w piersiach moich boleśniejszej rany!\\r\\nMoże teraz we Ftyi starzec rozpłakany\\r\\nWzdycha, pragnąc godnego siebie widzieć syna;\\r\\nA mnie obca daleko trzyma tu kraina,\\r\\nDla złej Heleny długie toczącego boje…\\r\\n    Tak jęczał i w przytomnych wodzach tkliwość sprawił:\\r\\nKażdy westchnął wspomniawszy, co w domu zostawił.\\r\\n    Wzrusza się liczne wojsko i porzuca brzegi.\\r\\nA jak się gęste bielą na powietrzu śniegi,\\r\\nGdy Boreasz zawieje niosący pogody:\\r\\nTak, gdy się z naw ruszyły achajskie narody,\\r\\nBłysnęły na powietrzu ognie pałające,\\r\\nStrzelały razem w górę płomieni tysiące\\r\\nI tarcze, i przyłbice, i silne oszczepy;\\r\\nBlask z nich idzie wysoko aż pod nieba sklepy.\\r\\nTym blaskiem upiękniona ziemia się rozśmiała,\\r\\nA pod mężów stopami jęczy przestrzeń cała.\\r\\n    Wpośród zastępów chciwy kurzawy i znoju\\r\\nWyprawia się szlachetny Achilles do boju…\\r\\nZapalon, ciężkie Troi gotujący jęki,\\r\\nPrzywdziewa zbroję, dzieło nieśmiertelnej ręki.\\r\\nNa lekką nogę piękne cholewy zaciąga,\\r\\nKtóre mocno haftkami srebrzystymi sprząga;\\r\\nNieprzebitym pancerzem piersi zabezpiecza,\\r\\nZ ramion zawiesza ciężar ogromnego miecza:\\r\\nWziął i puklerz ozdobny, który ogniem błyskał,\\r\\nI jako świetny księżyc blask daleko ciskał…\\r\\nCiężką przyłbicą czoło wspaniałe pokrywa,\\r\\nŚwiecąc się na kształt gwiazdy groźna kita pływa,\\r\\nNa złotym hełmie złote wstrząsają się włosy:\\r\\nZbroja kształtna i trwała na najtęższe ciosy.\\r\\nDoświadcza jej na sobie, czy ciału przystoi,\\r\\nI czy będzie miał wolny ruch w tak ciężkiej zbroi;\\r\\nLecz ta jakby na skrzydłach unosiła męża.\\r\\nNareszcie ojcowskiego dostaje oręża:\\r\\nWyjęta z pochew długa i ogromna dzida,\\r\\nKtórej by nikt nie dźwignął prócz ręki Pelida.\\r\\nNiegdyś Chejron ściął jesion, Pelijonu chlubę,\\r\\nI dał go Pelejowi na rycerzy zgubę.\\r\\n    Automedon waleczny, drugi Alkim skory\\r\\nDzielne rumaki w pyszne przybierają szory;\\r\\nJuż hartowne wędzidła w twardych pyskach żują,\\r\\nLejc przywiązany w tyle, już na wozie czują\\r\\nBiegłego powoźnika, który z biczem stoi.\\r\\nZaraz Achilles siada w jaśniejącej zbroi,\\r\\nJak słońce gdy niezgłębne rzuca morza tonie,\\r\\nI groźnym głosem — ojca upomina konie:\\r\\n— «Ksancie i Baliu, których krew Podargi rodzi,\\r\\nPomnijcie wrócić pana zdrowego do łodzi,\\r\\nGdy się boju nasycim; lepiej mi się sprawić\\r\\nI trupem jak Patrokla nie chciejcie zostawić».\\r\\n    Ten wyrzut Ksant słyszawszy, Ksant, co bystrze lata,\\r\\nSchyla głowę i piasek grzywą swą zamiata,\\r\\nA Hera dała tymi odezwać się słowy:\\r\\n— «Bądź pewny, Achillesie, że dziś będziesz zdrowy.\\r\\nDzień jednak niedaleki, gdy nie wrócisz z pola\\r\\nNie nasza w tym jest wina, lecz wyroku wola.\\r\\nNie, że naszymi nogi mniej skory bieg władał,\\r\\nZginął nieszczęsny Patrokl i zbroi postradał;\\r\\nSyn Latony, niechybne miotający strzały,\\r\\nObalił go na czele dla Hektora chwały.\\r\\nBieg nasz choćby się równał i z Zefiru lotem,\\r\\nTy musisz zginąć, boga i człowieka grotem:\\r\\nNie chybi to, co stoi w smutnej losu księdze».\\r\\nNa tym wyrazie usta zamknęły mu Jędze.\\r\\n— «Ty mi zgon wróżysz! — gniewny Achilles zawoła\\r\\nWiem ja, że nic od śmierci zbawić mnie nie zdoła.\\r\\nTu, daleko od ojca i matki, polegnę.\\r\\nJednak ochotnym sercem na Trojany biegnę:\\r\\nPoznają dobrze oręż mój nieprzyjaciele».\\r\\n— Rzekł i wołając, pędzi na Achajów czele.\\r\\n\\r\\n\\r\\n\\r\\nKsięga XX\\r\\n\\r\\nTak przy okrętach Grecy zażarci na boje,\\r\\nKoło ciebie, Achillu, przywdziewają zbroje,\\r\\nTrojanie na pagórku w groźnej błyszczą miedzi,\\r\\nGdy Zeus, co na Olimpie wyniesionym siedzi,\\r\\nKazał Temidzie zwołać zgromadzenie bogów.\\r\\nBiega skrzętna i wzywa do niebieskich progów…\\r\\nW gładkim przedsionku rada zasiadła gromadnie,\\r\\nKtóry Hefajst dla ojca wybudował składnie.\\r\\nI Posejdon przybycia nadal nie odkłada,\\r\\nPrzybywa, miejsce w górnym Olimpie zasiada;\\r\\nWraz pyta się Kronidy: — «Po co, władco gromu,\\r\\nWszystkich bogów do twego przywołujesz domu?\\r\\nChceszli dać wyrok między Trojany i Greki?\\r\\nJuż dla nich krwawej rzezi moment niedaleki».\\r\\n— «Posejdonie, myśl moja tobie nie ukryta\\r\\n— Rzekł Kronid — twa przenikłość w moim sercu czyta.\\r\\nChoć na zgubę skazanych ludzi los mnie boli,\\r\\nAle chcę tylko świadkiem zostać ich niedoli\\r\\nI z Olimpu widokiem wojny napaść oczy.\\r\\nWy drudzy pójść możecie, gdzie się walka toczy,\\r\\nStanąć, jak wola, w greckim lub trojańskim rzędzie.\\r\\nJeśli z Trojany walczyć sam Achilles będzie,\\r\\nNie są zdolni na chwilę dotrzymać mu kroku.\\r\\nJuż się dawniej samego przelękli widoku;\\r\\nDziś, gdy o przyjaciela na rzeź się zapalił,\\r\\nLękam się, aby murów przed czasem nie zwalił».\\r\\n    Tak powiedział i wzniecił wojenne pożogi.\\r\\nPobiegły na dwie strony podzielone bogi:\\r\\nDo floty dąży Hera i można Pallada,\\r\\nPosejdon, co ląd wzrusza a morzami włada,\\r\\nI wynalazca kunsztów, Hermejas przemyślny…\\r\\nZa Troją Ares zbrojny i Feb z włosem długim,\\r\\nArtemis, której w strzałach najmilsze uciechy,\\r\\nLatona też i Kiprys kochająca śmiechy.\\r\\n    Póki się bogi w ludzkie nie wmieszały szyki,\\r\\nNadymały się chlubnie greckie wojowniki,\\r\\nŻe Pelid się pokazał wpośród bojowiska…\\r\\nLecz gdy Olimp do zbrojnych zamieszał się ludzi,\\r\\nKrwawa Niezgoda wściekły zapał w sercach budzi:\\r\\nPallada szańce, brzegi, okopy przebiega,\\r\\nKrzyczy, głos jej po całym polu się rozlega.\\r\\nZ drugiej zaś strony Ares niby czarna fala\\r\\nStraszliwym Trojan rykiem do boju zapala;\\r\\nJuż na nich woła z murów, już z wyniosłej wieży,\\r\\nJuż z przyjemnych pagórków, skąd Symois bieży.\\r\\n    Tak nieśmiertelni, obie zagrzewając strony,\\r\\nWzmagają rzeź okropną i zapał szalony.\\r\\nOjciec bogów piorunnym zaczął huczeć grzmotem,\\r\\nPosejdon ląd i góry strasznym wstrząsł łoskotem,\\r\\nChwieje się wielka Ida ze swymi podstawy,\\r\\nDrżą mury Troi, greckie podskakują nawy.\\r\\nKról podziemia spadł z tronu, krzyknął zdjęty strachem,\\r\\nBał się, żeby Posejdon trójzęba zamachem\\r\\nNie wzruszył do samego gruntu posad ziemnych\\r\\nI nie odkrył tych siedlisk, czarnych, pustych, ciemnych\\r\\nNa które bledną ludzie i same drżą bogi;\\r\\nTak wielkiej nieśmiertelnych bój nabawił trwogi…\\r\\n    Tak bogi przeciw bogom idą. Achill dyszy\\r\\nPrzedrzeć się do Hektora wpośród towarzyszy;\\r\\nNad nim zwycięstwem pragnie swą rękę zaszczycić,\\r\\nOkrutnego Aresa jego krwią nasycić.\\r\\nNatenczas bóg, co łukiem narody przestrasza,\\r\\nPrzeciwko Achillowi wzbudza Ajnejasza;\\r\\nMłodego kształt na siebie Likaona wdziewa\\r\\nI tymi słowy syna Anchiza zagrzewa:\\r\\n— «Wodzu! Którego Troja wśród najpierwszych kładzie,\\r\\nGdzie twoje słowa, ziomkom dane przy biesiadzie?\\r\\nGdzie się podziały groźby, gdy zagrzany winem\\r\\nPrzyrzekałeś się spotkać sam z Peleja synem»?\\r\\n— «Pryjamido — wódz mówi — czemu mnie chcesz kusić?\\r\\nCzemu mnie chcesz do boju z Achillem przymusić?\\r\\nNie pierwszy raz bym jego broni się nastawił;\\r\\nLecz mnie dzidą już przegnał, już strachem nabawił,\\r\\nKiedy na Idzie nasze opanował trzody\\r\\nI wywrócił Lirnesu i Pedazu grody.\\r\\nGdyby w tej bitwie Kronid nie był mnie ochronił,\\r\\nGdyby nie dał szybkości, gdy mnie Pelid gonił,\\r\\nZ rąk jego i Pallady wziąłbym raz śmiertelny…\\r\\nPróżno na niego rzuca człowiek pocisk celny;\\r\\nWszystkie od niego ciosy odwraca bóg bliski,\\r\\nA jego w ciele więzgną niechybne pociski.\\r\\nGdyby nas obu równą chwałą bóg ozdobił,\\r\\nChoćby cały był z miedzi, nic by mi nie zrobił».\\r\\n— «Nie lękaj się — Feb rzecze — z tym rycerzem starcia.\\r\\nNie maszli chętnych bogów dla twojego wsparcia?\\r\\nWszakże mówią, że ciebie piękna Kiprys rodzi,\\r\\nA on z niższej nierównie bogini pochodzi…\\r\\nWięc hańba, gdybyś groźbą lub wzgardą się trwożył».\\r\\n    Tymi słowy rycerski duch w piersiach nasrożył:\\r\\nZatem przed pierwsze rzędy szedł zuchwałym krokiem…\\r\\nPiersi swoje zasłania tarczą nieprzełomną,\\r\\nW silnym zaś ręku dzidą wykręca ogromną.\\r\\nWielki Achilles prosto przeciw niemu zmierza.\\r\\nJako lew, na którego wieś cała uderza,\\r\\nZuchwale idzie, gardząc grożącym mu razem;\\r\\nLecz gdy go który młodzian dosięgnie żelazem,\\r\\nZwraca się, pysk otwiera, kły ostre zapienia,\\r\\nJęczy i z piersi straszne wydając ryczenia\\r\\nZabiera się do walki z mnóstwem uzbrojonem\\r\\nI boki oba długim uderza ogonem,\\r\\nA tocząc wzrok okropny, wpada pośród grotów,\\r\\nLub zabić kogo z mężów, lub sam zginąć gotów:\\r\\nTak wielkiego Achilla niesie zapał męski,\\r\\nAby starł z Ajnejaszem swój oręż zwycięski.\\r\\nGdy zaś już mieli z sobą rozpocząć bój srogi,\\r\\nDo przeciwnika mówi Pelid prędkonogi:\\r\\n— «Co ty rokować sobie możesz stąd rozumnie,\\r\\nŻe twe hufce rzuciwszy, śmiało bieżysz ku mnie?\\r\\nSądzisz, że trupem z twojej polegnę prawicy?…\\r\\nLecz wątpię, żebyś takiej palmy się doczekał\\r\\nI podobnoś już przed mym oszczepem uciekał.\\r\\nCzyliś zapomniał, kiedy samego u trzody\\r\\nNapadłszy, z góry Idy ścigałem w zawody?\\r\\nNie rzuciłeś w tył okiem, uciekałeś zbladły\\r\\nDo Lirnesu, którego wkrótce mury padły.\\r\\nZ Zeusem i Palladą jam to miasto zwalił,\\r\\nWziąłem prześliczne branki; ciebie bóg ocalił.\\r\\nDziś sobie, że cię zbawi, pochlebiasz daremnie;\\r\\nTwoim zuchwalstwem gniewu nie pomnażaj we mnie.\\r\\nUstąp się z oczu moich i ukryj się w tłumie!\\r\\nBezrozumny, kto szkody przewidzieć nie umie»!\\r\\n— «Achillu! — rzekł Trojanin — źle znasz Ajnejasza,\\r\\nJeśli mniemasz, że twoja groźba go zastrasza.\\r\\nSłownych przekazów drobna obawia się dziatwa:\\r\\nNa obelgę — obelgą odpowiedź jest łatwa…\\r\\nPo co kłótnie? Rzemiosło bohaterów inne,\\r\\nMężne starcie jest bronią, nie swary dziecinne…\\r\\nJęzyk lata i podłych słów nie umie szczędzić;\\r\\nNie wiem zatem, byś z pola groźbą mógł mnie spędzić.\\r\\nW innej walce ci trzeba doświadczyć mnie próbie:\\r\\nNuż więc! Długimi dzidy walczmy przeciw sobie!\\r\\n    Wraz ogromnym uderzył w świetny puklerz ciosem,\\r\\nTen silnie wstrząśnion brzęknął straszliwym odgłosem.\\r\\nWziąwszy raz tak gwałtowny Achilles się zdumiał,\\r\\nWystawił przed się puklerz, zląkł się, bo rozumiał,\\r\\nŻe go na wylot przejdzie oszczep Ajnejasza.\\r\\nNieuważny! Jak próżną trwogą się zastrasza!\\r\\nNie wie, że zbroja boska, co mu piersi kryje,\\r\\nNajtęższego człowieka zamachy odbije.\\r\\nTeraz jej Ajnejasza dzida nie przedarła,\\r\\nZłota ją zatrzymała blacha i odparła…\\r\\nWtedy z kolei pocisk Achilles wymierza\\r\\nI górny brzeg utrafia gładkiego puklerza,\\r\\nGdzie z cienką miedzią lekki rzemień się umieszczał;\\r\\nPrzebił go pelijoński jesion — ten zatrzeszczał;\\r\\nAjnejasz zebrał członki, do ziemi się schylił,\\r\\nWystawił przed się puklerz i tak cios omylił,\\r\\nKtóry mu tuż nad samym grzbietem lecąc, warczy;\\r\\nTkwi w ziemi, potrzaskawszy dwa obwody tarczy.\\r\\nPowstał, ale strach wielki rycerza zamroczył,\\r\\nKiedy tak blisko siebie grot straszliwy zoczył.\\r\\nPelid miecza dobywa i głośno wykrzyka,\\r\\nZ nowym ciosem na swego bieżąc przeciwnika.\\r\\nI Ajnejasz w zapale męskim nie ostygnął,\\r\\nSilną ręką ogromny kamień z ziemi dźwignął:\\r\\nDzisiaj dwóch ludzi wspólna nie ruszy go praca,\\r\\nOn go sam i podnosi, i łatwo obraca.\\r\\nI byłby Achillowi, co na niego wpadał,\\r\\nLub w puklerz, lub w przyłbicę raz nielekki zadał,\\r\\nBo od śmierci w swej zbroi życie miał bezpieczne;\\r\\nPelid by go zaś mieczem w cienie wtrącił wieczne,\\r\\nGdy Posejdon, co bitwie przyglądał się bacznie,\\r\\nBogom swoją troskliwość tak wyrażać zacznie:\\r\\n— «Żałuję Ajnejasza, nieśmiertelne bogi!\\r\\nWkrótce zwalon odwiedzi czarne Hada progi.\\r\\nPorwał się na Pelida zwiedziony od Feba,\\r\\nA teraz opuszczony, gdy mu wsparcia trzeba.\\r\\nAle za cóż niewinny ma za winnych ginąć,\\r\\nOn, który dnia jednego nie może przeminąć,\\r\\nAby nie uczcił panów górnego siedliska?\\r\\nOddalmy śmierć od niego, która tak jest bliska.\\r\\nZeus by na to sarknął, gdyby się miał zwalić:\\r\\nPrzeznaczenie wyroków jego chce ocalić,\\r\\nBy Dardana zupełnie lud się nie zagubił.\\r\\nJego najbardziej Kronid ze wszystkich polubił\\r\\nDzieci, które mu ziemskie piękności powiły.\\r\\nJuż niebu ród Pryjama od dawna niemiły,\\r\\nAjnejasz będzie z chwałą rządził Trojan ziemię\\r\\nI syny jego synów, i późne ich plemię».\\r\\n    Wspaniała Hera zdanie swoje tak ogłasza:\\r\\n— «Ty sam radź, królu morza, wzlędem Ajnejasza,\\r\\nCzy go zachować jako cnotliwego męża,\\r\\nCzy pozwolić, by zginął z Achilla oręża.\\r\\nMnie się w to nie przystoi mieszać ni Palladzie:\\r\\nUroczyście na bogów przysięgłyśmy radzie,\\r\\nŻe dłoń nasza nikogo z Trojan nie ocali…»\\r\\n    To słowo usłyszawszy, władca morza śpieszy\\r\\nWśród świszczących oszczepów i walczącej rzeszy,\\r\\nGdzie Ajnejasz i boski Achilles bój toczył.\\r\\nZaraz wzrok rycerzowi greckiemu zamroczył;\\r\\nZ Ajnejasza puklerza jego ręką dzida\\r\\nWyjęta i złożona przy stopach Pelida.\\r\\nDźwignąwszy Trojanina pchnął bożek przychylny:\\r\\nOd niego rycerz dostał taki popęd silny,\\r\\nŻe lecąc z miejsca bitwy nad polem szerokiem,\\r\\nLiczne roty i wozy jednym przebył skokiem\\r\\nI do ostatnich rzędów został zaniesiony,\\r\\nGdzie zbroje przywdziewały do boju Kaukony.\\r\\nTam się Posejdon zbliża do Anchiza syna\\r\\nI takimi rycerza słowy upomina:\\r\\n— «Kto cię z bogów obłąkał? Źleś twej cnoty zażył,\\r\\nGdyś z orężem Achilla mierzyć się odważył.\\r\\nSilniejszy on i więcej kochają go bogi.\\r\\nWięc kiedy się z nim spotkasz, ustępuj mu z drogi,\\r\\nŻebyś wbrew przeznaczeniu nie padł w przepaść czarną.\\r\\nLecz gdy już smutne cienie Pelida ogarną,\\r\\nWtenczas zapału w tobie nic nie może słabić,\\r\\nWalcz na czele, nikt z Greków nie zdoła cię zabić».\\r\\n    Tak Posejdon rozsądnych przestróg nie oszczędził;\\r\\nPotem pobiegł, z Achilla oczu chmurę spędził.\\r\\nWidzi wszystko bohater i z jękiem zawoła:\\r\\n— «Jakież tu zaszło cudo, niepojęte zgoła!\\r\\nMój oszczep jest przy nogach, a ten mi precz znika,\\r\\nKtórego zabić chciałem, nie masz przeciwnika.\\r\\nNiech żyje! Wszak mi uległ. Raz uszedłszy zgonu,\\r\\nNie będzie śmiał mojego doświadczać jesionu.\\r\\nTeraz Greków na dzielne zagrzejmy spotkanie\\r\\nI obaczmy, co drudzy umieją Trojanie».\\r\\n    To rzekłszy, skacze w roty i Greków zapala:\\r\\n— «Dziś przeciwko Trojanom nie bijcie się z dala!\\r\\nNiech mąż idzie na męża! Niech wstydzi się wzdrygać!\\r\\nMoja siła niezdolna wszystkich bić i ścigać:\\r\\nNieśmiertelnego praca tak wielka obarczy,\\r\\nAres, choć bóg, i Pallas wszystkim nie wystarczy.\\r\\nLecz, ile mam szybkości w nogach, siły w ręce,\\r\\nBez żadnego wytchnienia dla was je poświęcę,\\r\\nPrzedrę się w te zastępy: niedobre tych losy,\\r\\nCo się zbliżyć odważą pod mej dzidy ciosy».\\r\\n    Hektor groźnie trojańskich zapala rycerzy,\\r\\nRęcząc, że na Achilla natychmiast uderzy:\\r\\n— «Nie drżyjcie przed Pelidem, bohatery dzielne!\\r\\nNa słowa ja bym wyzwał bogi nieśmiertelne,\\r\\nNa broń bym ich nie wzywał, bo mocniejsi Wieczni.\\r\\nNie wszystkie swe zamiary Pelid uskuteczni:\\r\\nJedne spełni we środku, drugie bóg przełamie.\\r\\nJa pójdę przeciw niemu, by miał z ognia ramię;\\r\\nTak! By miał z ognia ramię, a serce ze stali,\\r\\nBędziemy oba naszej broni doświadczali».\\r\\n    Na te słowa podniosły dzidy wojowniki\\r\\nI ścisnęły zastępy z ogromnymi krzyki.\\r\\nWtem Feb ostrzegł Hektora: — «Nie chciej sobie wierzyć\\r\\nI waruj się sam na sam z Achillesem mierzyć.\\r\\nW tłumie się mu opieraj, ten cię zabezpiecza,\\r\\nByś nie zginął od jego oszczepu lub miecza».\\r\\nRzekł, a Hektor się ciśnie wpośród towarzyszy,\\r\\nGdy z zadumaniem taką przestrogę usłyszy.\\r\\n    Aresowym zapałem Achilles zagrzany\\r\\nStraszliwy krzyk wydając wpada na Trojany.\\r\\nZaraz Ifityjona walecznego zgładził,\\r\\nSyna Otrynta, który liczny lud prowadził…\\r\\nGdy rycerz na Achilla zapalony wlatał,\\r\\nTen w głowę go uderzył, na dwoje rozpłatał.\\r\\nPadł z chrzęstem, a zwycięzca chlubny z tego czynu:\\r\\n— «Leżysz — rzekł — silny mężu, równy ojcu synu,\\r\\nUrodzony przy sławnym Gygai jeziorze!\\r\\nPo coś niwy porzucił, które Otrynt orze,\\r\\nGdzie Hyde urodzajna, gdzie Herm płynie kręty?\\r\\nCzy po to, abyś moim oszczepem był pchnięty?\\r\\n    Tak się natrząsał; jego oczy już zawarte,\\r\\nJuż i ciało kołami na sztuki rozdarte.\\r\\nNa miejscu, gdzie zachęcał Trojan lud orężny,\\r\\nUpadł syn Antenora, Demoleon mężny.\\r\\nTrafił go Pelid w skronie, szyszakiem okryte:\\r\\nPękł szyszak, miedzią kości zostały przeszyte,\\r\\nAż w mózgu krwi niesyty oszczep mu utonął.\\r\\nWywrócił się Trojanin i duszę wyzionął.\\r\\nHippodam z wozu skacze, ucieczką się chroni,\\r\\nLecz go wnet z tyłu pocisk Achilla dogonił;\\r\\nZ rycerza dusza z rykiem okropnym wychodzi.\\r\\nJak w Helice wół ryczy, prowadzon od młodzi\\r\\nPrzed ołtarz Posejdona. Tak z tego człowieka\\r\\nSroga dusza z okropnym ryczeniem ucieka.\\r\\nJuż na syna Pryjama, Polidora, leci\\r\\n(Najmłodszy był, najmilszy ojcu z wszystkich dzieci).\\r\\nJuż prędkim skokiem rycerz Achilla pomija,\\r\\nTen jeszcze prędzej ściga i z tyłu przebija\\r\\nW miejscu, gdzie pas zapięty i pancerz dwoisty.\\r\\nNa drugą wyszedł stronę pocisk zamaszysty.\\r\\nWyje, pada zaciemnion i rękami chwyta\\r\\nZ ciała srogim żelazem wypchnięte jelita.\\r\\nHektor, gdy w takim stanie brata swego zoczył,\\r\\nPrzejął go ból okrutny, cień mu wzrok zamroczył;\\r\\nJuż nie może się wstrzymać, żal w nim śmiałość nieci,\\r\\nJak ogień z groźną dzidą na zabójcę leci.\\r\\nTen widząc, z radości ledwie się posiada,\\r\\nZ jaką prędkością, z jakim nań zapałem wpada!\\r\\n— «Oto — dumnym rzekł głosem — oto jest morderca,\\r\\nKtóry mnie najboleśniej przebił w głębi serca:\\r\\nZ jego ręki najmilszy mój przyjaciel ginie!\\r\\nJuż nie będziem się szukać na krwawej równinie».\\r\\nTo mówi, a wzrok wściekły na Hektora ciska:\\r\\n— «Zbliż się i leć czym prędzej w podziemne siedliska!\\r\\n    A Hektor nie zmieszany: — «Skróć groźby zuchwałe!\\r\\nMniemasz, że się słów zlęknę, jakby dziecię małe?\\r\\nI ja bym takiej broni mógł użyć wzajemnie.\\r\\nZnam twą moc, znam, żeś w polu jest wyższy nade mnie,\\r\\nLecz wszystko w mocy boga, on łatwo nas zrówna.\\r\\nI choć moja od twojej ręka mniej gwałtowna,\\r\\nMogę cię zranić, mogę raz śmiertelny zadać;\\r\\nMam oszczep niestępiony i umiem nim władać».\\r\\n    Skończył i dzidę silnym wyrzucił ramieniem,\\r\\nAle Pallas ją lekkim odwróciła tchnieniem;\\r\\nWraca dzida i pada pod Hektora nogą.\\r\\nWtedy Pelid przejęty zajadłością srogą\\r\\nLeci z okropnym krzykiem, by w nim oręż zbroczył,\\r\\nLecz Feb wydarł Hektora i chmurą otoczył.\\r\\nTrzykroć wpada i dzidą zgubny cios wymierza,\\r\\nTrzykroć próżnym zamachem w cień chmurny uderza.\\r\\nGdy próżne wysilenie czwartym postrzegł razem,\\r\\nWściekły, z groźnym do niego ozwał się przekazem:\\r\\n— «O psie zajadły! Jeszcześ zgonu się uchronił,\\r\\nKtóryś tak blisko widział; Apollo cię bronił.\\r\\nJemu na wojnę idąc, święte czynisz śluby.\\r\\nSpotkaj się jeszcze ze mną, a nie ujdziesz zguby,\\r\\nJeżeli i mnie z bogów który sprzyja w niebie.\\r\\nTeraz, kogo doścignę, będę bił za ciebie…»\\r\\n    Jako zajęty pożar na górze szaleje\\r\\nI gdziekolwiek niszczącym ogniem wiatr zawieje,\\r\\nZjada najwyższe drzewa niesytą paszczęką:\\r\\nTak Pelid jak bóg straszną broń wstrząsając ręką\\r\\nBije, ściga, zaciekły lata na równinie;\\r\\nCałe pole zbroczone krwi potokiem płynie…\\r\\n\\r\\n\\r\\n\\r\\nKsięga XXI\\r\\n\\r\\nJuż w ucieczce trojańskie wojsko tam się tłoczy,\\r\\nGdzie Ksant, z Zeusa zrodzon, piękne nurty toczy.\\r\\nŻadna się przed zwycięzcą siła nie ostoi,\\r\\nRozbija ich na części: tych pędzi ku Troi\\r\\nI rozprasza na tejże równinie, gdzie wczora\\r\\nUciekali Achaje przed bronią Hektora.\\r\\nRozpierzchli się przelękli. By spóźnić ich kroki,\\r\\nHera przed nimi gęste rozciąga obłoki.\\r\\nDrudzy lecą z łoskotem w srebrne Ksantu wały,\\r\\nRozlega się smutnymi jękami brzeg cały,\\r\\nSłychać głosy rozpaczy tonącego męża;\\r\\nPłyną, lecz wartki potok siłę ich zwycięża.\\r\\nJak szarańcza niszcząca drogie ziemi płody,\\r\\nGdy ujrzy ogień, biegnie chmurami do wody,\\r\\nŚciga ją bystry płomień, robactwo ucieka,\\r\\nAż je bliska pochłonie w swych bałwanach rzeka:\\r\\nTak gdy Pelid zwycięzca trwożnych Trojan goni,\\r\\nBród Ksantu był zawalon od mężów i koni.\\r\\n    Sparłszy oszczep o drzewo, rycerz zapalony\\r\\nWpadł w rzekę z mieczem, szerzył rzeź na wszystkie strony.\\r\\nCi jęczą przeraźliwie, wziąwszy raz głęboki,\\r\\nA woda się od hojnej czerwieni posoki.\\r\\nJako strwożona krain wilgotnych rodzina\\r\\nSzuka w portach schronienia przed paszczą delfina,\\r\\nBo których on dosięgnie zębem, już nie żyją:\\r\\nTak wśród zakrętów przed nim Trojanie się kryją.\\r\\nZnużon rzezią, dwunastu młodych ludzi bierze,\\r\\nKtórych krew Patroklowi ma przelać w ofierze.\\r\\nZadumiałych, wyciągnął ich z rzeki jak łanie,\\r\\nA z tyłu rękom dawszy mocne zawiązanie\\r\\nZ pasów, którymi każdy miał ściśnioną szatę,\\r\\nŚle do floty, na smutną przeznacza zatratę.\\r\\n    Lecz niedługo spoczywa; znowu się rozjada,\\r\\nNa Likaona z rzeki wybiegłego wpada.\\r\\nJuż dawniej był od niego pojman rycerz młody,\\r\\nGdy w nocy ciął gałęzie na wozu obwody;\\r\\nSchwytał go, wziął chcącego bronić się daremnie.\\r\\nWyprawił na okręcie i zaprzedał w Lemnie.\\r\\nKupił go syn Jezona: lecz się z nim ugodził\\r\\nEtyjon, gość Pryjama, więźnia oswobodził\\r\\nI posłał do Aryzby; stamtąd po kryjomu\\r\\nWyrwawszy się, powrócił do rodziców domu.\\r\\nJedenaście dni, oddan miłym ojca progom,\\r\\nCieszył się z przyjaciółmi; lecz zdało się bogom\\r\\nWrócić go dwunastego dnia w ręce Pelida:\\r\\nTen go do Hadu ześle, płacz mu się nie przyda.\\r\\nGdy rycerz, co mu żaden w biegu nie wystarczy,\\r\\nPostrzegł go bez szyszaka, bez dzidy, bez tarczy\\r\\n(Bo młodzian całą zbroję porzucił na brzegu,\\r\\nA z trudnością wyrwany z bystrego wód biegu\\r\\nMdłym się porusza krokiem, pot obfity ciecze),\\r\\nRozgniewany, rozjadły, sam w sobie tak rzecze:\\r\\n— «Jakież uderza oczy moje widowisko?\\r\\nJuż Trojan i podziemne nie wstrzyma siedlisko,\\r\\nNie uwiężą pobitych Hadesowe ściany!\\r\\nTen, od śmierci ocalon, w Lemnie zaprzedany,\\r\\nWrócił, głębokie morza przeskoczywszy wody,\\r\\nKtórego ludziom tylu nieprzestępne brody…\\r\\nAle kto wnet żelazny ten oszczep doścignie\\r\\nObaczym, jeśli z czarnych otchłani się dźwignie.\\r\\nCzyli też zaśnie w ziemi, gdy ducha wyzionie.\\r\\nW ziemi, co najsilniejszych w swoim więzi łonie».\\r\\n    Gdy Pelid stojąc w miejscu, ten zamysł układa.\\r\\nTrojanin, by ujść zgonu, zlękły do nóg pada.\\r\\nJuż straszny oszczep w ręce bohatera błysnął,\\r\\nLikaon padł, rękami za kolana ścisnął;\\r\\nOtarł się grot o plecy, krwią się nie nasycił.\\r\\nMłodzieniec go pokornie za nogi uchwycił,\\r\\nRęką jedną kolana, drugą oszczep trzyma\\r\\nI żebrze z łez kroplistych pełnymi oczyma:\\r\\n— «Zmiłuj się, Achillesie! Nie bądź na mnie mściwy,\\r\\nNiech gość u ciebie znajdzie litość nieszczęśliwy!\\r\\nPamiętaj, że u stołu twojego chleb jadłem,\\r\\nWówczas, kiedy na polu w ręce twoje wpadłem.\\r\\nUwiózłszy mnie od ojca, od przyjaciół, w Lemnie\\r\\nPiękny okup stu wołów zarobiłeś ze mnie.\\r\\nDzisiaj trzykroć tak wielkiej bądź pewny nagrody.\\r\\nBiedny ja! Ucierpiawszy rozliczne przygody,\\r\\nDwunasta jest jutrzenka, jak ujrzałem Troję:\\r\\nLecz mnie znowu oddaje wyrok w ręce twoje…\\r\\nNie zabijaj mnie! Słuchaj! Niech cię to złagodzi,\\r\\nŻe nie jedna mnie matka i Hektora rodzi;\\r\\nZ jego ręki, nie z mojej, twój przyjaciel zginął,\\r\\nCo razem i ludzkością, i odwagą słynął».\\r\\n    Tak wisząc u nóg, czułe rozwodzi swe żale,\\r\\nGdy Pelid niewzruszony zawołał w zapale:\\r\\n— «Głupi! Milcz z twym okupem i skróć próżne słowa!\\r\\nPóki mego Patrokla cała była głowa,\\r\\nOszczędzałem Trojanów chętnie i niejedni\\r\\nStratą samej wolności ocalili swe dni.\\r\\nAle żaden z nich dzisiaj nie uniknie zgonu,\\r\\nKogo tylko doścignę w oczach Ilijonu.\\r\\nNajsroższy dla Pryjama synów mściciel we mnie:\\r\\nUmieraj, przyjacielu! Nie skarż się daremnie!\\r\\nZginął Patrokl, od ciebie więcej życia godny.\\r\\nWidzisz, jaki ja jestem silny i dorodny,\\r\\nZ ojca wielkiego w łonie bogini poczęty:\\r\\nJednak mnie ściga Mojra i wyrok niezgięty;\\r\\nW każdej chwili śmierć grozi i niedługo muszę\\r\\nOd oszczepu lub strzały wyzionąć mą duszę».\\r\\n    Rzekł; Likaona serce i siła opada;\\r\\nPuszcza dzidę, rozciąga ręce i przysiada.\\r\\nRycerz, miecza dobywszy, utopił go w łonie,\\r\\nMocno pchnięte żelazo całe w ciele tonie.\\r\\nPada czołem na ziemię, wiecznym zaćmion cieniem,\\r\\nA krew z rany szerokiej lała się strumieniem.\\r\\nZwycięzca zaś trup jego za nogi uchwycił,\\r\\nRzucił go w nurty rzeki, chełpliwie się szczycił:\\r\\n— «Leż pomiędzy rybami w wilgotnej krainie!\\r\\nNiech piją krew bezpiecznie, która z rany płynie!\\r\\nNie złoży cię na marach matka rozkwilona,\\r\\nSkamander do morskiego zaniesie cię łona,\\r\\nGdzie z czarnych wyskoczywszy wałów potwór wodny\\r\\nTwym ciałem, Likaonie, nasyci brzuch głodny.\\r\\nGińcie! Pierzchajcie! Trwożnych ściga dzida moja,\\r\\nAż nareszcie i dumna obali się Troja.\\r\\nTa was rzeka, choć bystra, nie zasłoni przecie?\\r\\nPróżno jej liczne woły w ofierze bijecie,\\r\\nPróżno żywe bijecie konie w jej głębiźnie.\\r\\nŻaden się z was od srogiej śmierci nie wyśliźnie.\\r\\nZa zgon Patrokla drogą dacie mi zapłatę\\r\\nI, w moim oddaleniu, tylu Greków stratę».\\r\\n    Obraził się Ksant groźnym rycerza przekazem,\\r\\nWięc rozgniewany w sercu przemyśla, jak razem\\r\\nAchilla wstrzyma zapał, a Trojan ochroni…\\r\\nI wydając bóg gniewny wyrazy człowiecze,\\r\\nZ głębi swoich przepaści do Achilla rzecze:\\r\\n— «Achillu! Ufny w męstwo i od bogów wsparty,\\r\\nZa co na biednych ludzi tak jesteś zażarty?\\r\\nJeśli Zeus już Trojany oddał w ręce twoje,\\r\\nPrzynajmniej nie w mych nurtach srogie czyń zaboje!\\r\\nZawalony trupami, ściśnioną mam drogę\\r\\nI toczyć już do morza wód moich nie mogę.\\r\\nCzy tu mają Trojanie zginąć nieszczęśliwi?\\r\\nPrzestań! Dość dla twej chwały, że ci się bóg dziwi».\\r\\n    Achilles rzekł: — «Skamandrze! Słuszne twoje żale,\\r\\nLecz później cię usłucham, dzisiaj trwam w zapale,\\r\\nDzisiaj walczę bez przerwy, mszcząc się za lud grecki,\\r\\nAż do miasta zapędzę ten naród zdradziecki\\r\\nI z walecznym Hektorem zmierzę się wzajemnie.\\r\\nCzy ja zginę od niego, czyli on ode mnie…\\r\\n    I nic go już w zapędzie rycerskim nie wstrzyma.\\r\\nSkacze w koryto: rzeka mąci się i wzdyma,\\r\\nWzrusza gwałtownie wody i z swego łożyska\\r\\nPowałem obalone trupy na brzeg ciska,\\r\\nRyczy jak wół; w głębokich swych otchłań ukryciu\\r\\nOcala tych, co jeszcze zostali przy życiu.\\r\\nGroźne wały o puklerz bijąc strasznie warczą:\\r\\nJuż się im oprzeć siły Achilla nie starczą,\\r\\nJuż silnym porwanego pędem nurty niosły.\\r\\nOn się za wiąz chwyciwszy, na brzegu wyrosły,\\r\\nWyrywa go z korzeniem i kruszy brzeg cały;\\r\\nGałęzie jakby tama zatrzymują wały.\\r\\nWysoki wiąz na wodzie jak most się roztoczył;\\r\\nBohater z czarnych głębi na niego wyskoczył\\r\\nI zdumiony na pole czym prędzej ucieka.\\r\\nSczerniona bardziej jeszcze nadyma się rzeka\\r\\nI ściga za Achillem, aby go oddalić,\\r\\nA nieszczęśliwych Trojan od zguby ocalić.\\r\\nRycerz na rzut oszczepu wielkie sadzi skoki;\\r\\nAlbo jak lekkim skrzydłem wzniesień pod obłoki\\r\\nOrzeł, górny król ptaków, zdobycz swoją pędzi,\\r\\nTak on bystrze się rzuca i kroków nie szczędzi.\\r\\nMiedź mu dzwoni na piersiach, krzywym skacze zwrotem,\\r\\nA rzeka za nim ściga z szumiącym łoskotem.\\r\\nJak ogrodnik od źródła, sączącego wody,\\r\\nWiedzie strumień przez gaje, przez wdzięczne ogrody\\r\\nTylko co uprzątnęła zawady motyka,\\r\\nPo głazach, po kamieniach słychać bieg ponika;\\r\\nNa pochyłej on z wolna toczy się równinie\\r\\nI ubiegłszy wieśniaka, słodko mrucząc, płynie:\\r\\nTak tam wody prędkiego Achilla goniły\\r\\nPrzy boskiej sile słabe bohaterów siły,\\r\\nIlekroć chciał się oprzeć, mocno stawiać nogi,\\r\\nI widzieć, czy go wszystkie niebios pędzą bogi,\\r\\nTylekroć Ksant wezbrany w trop za nim poskoczył\\r\\nI groźnymi bałwany ramiona otoczył.\\r\\nPrzerażon wyskakuje, ucieka od brzegu,\\r\\nAle Ksant gniewny, w krętym ścigając go biegu,\\r\\nMdli mu kolana, ziemię spod nogi podrywa.\\r\\nPatrzy w niebo i z gorzkim jękiem się odzywa:\\r\\n— «Zeusie, czyż bogowie tak są zagniewani,\\r\\nŻe mnie nie wyrwie żaden z tej strasznej otchłani?…\\r\\nOby, co najdzielniejszym w tej ziemi jest mężem,\\r\\nHektor mnie był zwycięskim obalił orężem!\\r\\nJak rycerz z rąk rycerza zginąłbym szlachetnie.\\r\\nDzisiaj dni moje wyrok najnikczemniej przetnie:\\r\\nPogrążony w tych wałach, marnie stracę ducha\\r\\nI umrę w głębi na kształt lichego pastucha…\\r\\n    Ale Ksant z strasznym szumem wzniósł wody obfite.\\r\\nPianą, krwią i gęstymi trupami okryte,\\r\\nNa powietrzu zawieszon stanął potok wzdęty;\\r\\nJuż nim zupełnie rycerz został ogarnięty».\\r\\nKrzyknęła Hera, trwożna, żeby nie utonął,\\r\\nŻeby go potok w głębiach swoich nie pochłonął,\\r\\nWięc prędko tymi słowy do Hefajsta rzekła:\\r\\n— «Śpiesz synu! Patrz, jak rzeka sroży się zaciekła!\\r\\nTy sam uskromisz Ksantu wody szalejące,\\r\\nNatęż twe siły, natęż twe tchnienie gorące!\\r\\nJa z morza wzbudzę wiatry: przez ich silne wianie\\r\\nWzmoże się ogień, pożar niezgasły powstanie.\\r\\nI trupy, i trojańskie zbroje zniszcz płomieniem,\\r\\nI drzewa, wdzięczny Ksantu brzeg chłodzące cieniem,\\r\\nPotem zwróć na koryto ognie nieodporne,\\r\\nA nieczuły na groźby, na prośby pokorne,\\r\\nPal i w zapędzie twoim żadnej nie znaj miary;\\r\\nDopiero za mym znakiem wstrzymasz twe pożary».\\r\\n    Wraz Hefajst ogniom biegu wolnego pozwala,\\r\\nOgarnia całe pole i wszystko wypala,\\r\\nTrawi trupy, niezmiernym pożarem oddycha:\\r\\nCofa się rzeka w biegu, równina osycha.\\r\\nJak w jesieni hojnymi namoczone wody\\r\\nDech Boreasza czyści z wilgoci ogrody,\\r\\nWidok ten miłym czuciem gospodarza wzrusza:\\r\\nTak Hefajst pali trupy, równiny osusza.\\r\\nPotem na rzekę zwraca pożary ogniste,\\r\\nZjada zielone wierzby, wiązy rozłożyste,\\r\\nTopole i cyprysy, i te piękne ziela,\\r\\nKtórych kwiat Ksantu brzegi tak wdzięcznie wyściela.\\r\\nIgrające po głębiach ryby ledwie żyją,\\r\\nOmdlewają od ciepła i na dnie się kryją.\\r\\nPalą się wody Ksantu, wrą spienione wały.\\r\\nWięc się smutnym odzywa głosem zaziajały:\\r\\n— «Hefajście, żaden z bogów sprostać ci nie zdoła!\\r\\nI ja ogniu strasznemu nie stawiłbym czoła.\\r\\nPrzestań! Pelid niech mury trojańskie wypróżni!\\r\\nNa co dane im wsparcie mnie i ciebie różni»?\\r\\n    Kipiała woda gęstą wyziewając parę.\\r\\nA jako gdy zabiją wieprza na ofiarę,\\r\\nRozpalone naczynie na żarze ognistym\\r\\nSkwarzy tłustość i miota wybuchem pienistym:\\r\\nTak Ksant, gdy go pożary swymi Hefajst niszczy,\\r\\nUwięziony w korycie, warzy się i świszczy.\\r\\nNareszcie mocą jego całkiem przytłoczony,\\r\\nPokornym głosem wzywa Hery, Zeusa żony:\\r\\n— «Za co mnie gniew najbardziej twego ściga syna?\\r\\nCzyż moja większa, niźli bogów drugich, wina,\\r\\nOd których pomoc w boju zyskują Trojanie?\\r\\nJa wstrzymam się, gdyż każesz; niechże on przestanie.\\r\\nPrzysięgam: Trojan więcej nie bronić od zgonu,\\r\\nChoćby Grecy dostali murów Ilijonu;\\r\\nPrzysięgam: choćby Troja w żywych ogniach stała,\\r\\nNigdy ode mnie wsparcia nie będzie już miała».\\r\\n    Gdy Hera te pokorne usłyszała żale,\\r\\nTak mówi do Hefajsta: — «Wstrzymaj się w zapale!\\r\\nDość twą moc okazałeś, przestań go już dręczyć!\\r\\nCzyż bóg boga dla ludzi ma tak srodze męczyć?»\\r\\nUśmierza Hefajst ognie i gasi w tej porze,\\r\\nRzeka wraca w koryto, pędzi nurty w morze…\\r\\n    Ale między bogami nowa kłótnia wzrosła\\r\\nI zawziętych nienawiść na dwie strony niosła:\\r\\nLecą na siebie, w ręku z groźnymi oszczepy.\\r\\nRyknęła ziemia, nieba zatrzęsły się sklepy.\\r\\nObaczywszy z Olimpu Zeus, co się dzieje,\\r\\nPatrzy na walkę bogów, a w sercu się śmieje.\\r\\nJuż nie stoją osobno, już bitwa się wszczyna:\\r\\nDziurawiący puklerze Ares bój zaczyna,\\r\\nA zbrojną mając rękę zabójczym żelazem,\\r\\nDo Pallady zelżywym tak rzecze wyrazem:\\r\\n— «Bezwstydnico! Ty tylko mordami oddychasz!\\r\\nCzemu bogów do boju przez twą dumę wpychasz?\\r\\nPrzypomnij, jakeś na mnie zagrzała Tydyda:\\r\\nTwą ręką prowadzona była jego dzida,\\r\\nTyś ją utkwiła w ciele, tyś skórę rozdarła.\\r\\nDziś mi za to zapłacisz, gdyś ze mną się starła».\\r\\n    Rzekł i zamach na straszną egidę natężył,\\r\\nKtórej by i Zeusa piorun nie zwyciężył:\\r\\nW nią Ares popchnął ostrze długiego dziryta.\\r\\nCofa się w tył Pallada, ręką silną chwyta\\r\\nKamień wielki i ostry: nim starzy dziedzice\\r\\nOznaczyli na polu dwóch gruntów granice.\\r\\nTym Aresa utrafia i pozbawia siły.\\r\\nUpadł, a członki jego siedem staj okryły.\\r\\nWłos w piasku zwalał, ziemia pod ciężarem, jękła\\r\\nI z ogromnym łoskotem ciężka zbroja szczękła.\\r\\nŚmieje się z niego Pallas, chełpliwie zawoła:\\r\\n— «Szalony! Czyż twa siła mej wyrównać zdoła?\\r\\nI będzieszże śmiał jeszcze wyzywać Palladę?\\r\\nCierp, żeś matkę rozgniewał, żeś popełnił zdradę.\\r\\nLękaj się czego więcej za przewrotność twoję:\\r\\nTyś Greków śmiał odstąpić, a wspomagać Troję»!\\r\\n    To mówiąc, odwróciła błyszczące się oczy.\\r\\nOn jęczy przeraźliwie, ból go ciężki tłoczy;\\r\\nLedwie przyszedł do siebie, gdy zrodzona z toni\\r\\nAfrodyta, za rękę wziąwszy go, osłoni.\\r\\nObaczywszy to Hera tak Pallady wzywa:\\r\\n— «Pośpiesz, Zeusa córo! Oto niegodziwa\\r\\nChce Kiprys wziąć Aresa spośród szczęku miedzi.\\r\\nPójdź, ukarz jej zuchwałość! Niech spokojnie siedzi!\\r\\n    Chętnie to czyni Pallas, co jej zalecono,\\r\\nBieży i pięścią w śnieżne uderza ją łono:\\r\\nWywraca się natychmiast, zemdlała i zbladła,\\r\\nI na ziemi przy bogu kochanym upadła.\\r\\nZwaleni od Pallady leżeli oboje,\\r\\nA ona tak zwycięstwo ogłaszała swoje:\\r\\n— «By cały orszak bogów dla Trojan przychylny\\r\\nOkazał się na polu tak śmiały, tak silny,\\r\\nJak Kiprys, gdy Aresa upadłego broni\\r\\nI zuchwale się mojej nadstawuje dłoni,\\r\\nJuż dawno z bogów każdy pola by odbieżał,\\r\\nA Ilijon zniszczony w swych gruzach by leżał»!\\r\\n    Na te wyrazy Hera śmieje się wesoła,\\r\\nA Posejdon, pan morza do Feba tak woła:\\r\\n— «Myż stoimy spokojnie, gdy już walczą inni?\\r\\nJaka niesława dla nas, gdy będziem bezczynni,\\r\\nGdy wrócimy przez żadne nie wsławieni boje!\\r\\nZacznij zatem potyczkę, młodsze lata twoje…\\r\\n    Na to bóg, co strzałami z dala umie ranić:\\r\\n— «Posejdonie, słusznie byś mógł nierozum ganić,\\r\\nGdybym się twej dla ludzi nastawiał prawicy.\\r\\nCzyż takiej pracy warci biedni śmiertelnicy,\\r\\nCo raz piękni jak liście, kiedy się rozwiną,\\r\\nZnowu, jak liście zwiędłe padają i giną!\\r\\nUstąpmy! Co tu mamy czynić w tym zawodzie?\\r\\nDość jest ludziom do zguby na własnej niezgodzie,\\r\\nI dla stworzeń tak lichych my, bogi, się bijem?»\\r\\n    To rzekł i odszedł nie chcąc walczyć ze swym stryjem.\\r\\nGdy to postrzegła lasów sajdaczna bogini,\\r\\nW obelżywych wyrazach wyrzuty mu czyni:\\r\\n— «Uciekasz podle z pola! Gdzie więc twoje męstwo?\\r\\nBez boju bogu morza zostawiasz zwycięstwo?\\r\\nPo cóż łuk masz na grzbiecie? Po co liczne strzały?\\r\\nNiechże więcej nie słyszę w niebie twej przechwały!\\r\\nKiedy masz podłe serce, bądźże skromny w gębie,\\r\\nŚmiało o Posejdona nie gadaj trójzębie,\\r\\nŻeś bez uczucia trwogi mierzyć się z nim gotów».\\r\\n    Nic na to nie rzekł siostrze bóg niechybnych grotów,\\r\\nLecz tym zuchwalstwem pani Olimpu rozjadła\\r\\nDo Artemis ze słowy ostrymi przypadła:\\r\\n— «I ty, bezwstydna — rzecze — wytartego czoła,\\r\\nPrzeciw mnie? Lecz twój kołczan nic zdziałać nie zdoła!\\r\\nLwicą jesteś dla kobiet, to twoja ozdoba!\\r\\nMożesz zabijać wszystko, co ci się podoba,\\r\\nAle łatwiej na górach pierzchliwe bić łanie,\\r\\nNiż w polu z mocniejszymi wytrzymać spotkanie.\\r\\nZuchwała! Mierz się z moją prawicą niezłomną,\\r\\nTa walka cię na zawsze nauczy być skromną!\\r\\n    Lewą ręką za ręce chwyta zapalczywa,\\r\\nPrawą zaś jej narzędzia strzeleckie wyrywa\\r\\nI śmiejąc się, zadaje razy kilkakrotnie.\\r\\nWykręca się Artemis, padły strzały lotne.\\r\\nA opuszczając pole, czym prędzej ucieka.\\r\\nJak bystrego jastrzębia chroniąc się z daleka\\r\\nKryje się gołębica w wydrążeniach skały:\\r\\nTak Artemis, rzuciwszy swój kołczan i strzały,\\r\\nBiegła, gdy się wydarła z rąk Zeusowej żony.\\r\\nNatenczas tak tam Hermes mówi do Latony:\\r\\n— «Ja nie chcę walczyć z tobą, lękam się tych ręki,\\r\\nKtóre Zeusa swymi zwyciężyły wdzięki.\\r\\nPójdź, głoś w niebie, żeś bogów pokonała posła,\\r\\nŻeś nade mną wygraną bez boju odniosła».\\r\\n    Latona podejmuje łuk i liczne strzały,\\r\\nCo się na piasku w różne strony rozsypały;\\r\\nPoszła za córką, wziąwszy strzeleckie jej groty.\\r\\nOwą przyjął w Olimpie dom Zeusa złoty.\\r\\nRozpłakana usiadła na ojca kolanie,\\r\\nBoską wstrząsa zasłonę ciężkie jej wzdychanie.\\r\\nŚciska ją czule Kronid i z uśmiechem pyta:\\r\\n— «Córo! Skąd ta żałoba na tobie wyryta?\\r\\nI któryż to cię z bogów skrzywdził tak bezprawnie,\\r\\nJak gdybyś się występku dopuściła jawnie?\\r\\n    A na to uwieńczona tak mówi łowczyni:\\r\\n— «Małżonkę twoją, ojcze, córa twoja wini:\\r\\nHera mnie pokrzydziła, jej gniew niezbłagany\\r\\nWszystkie rodzi niezgody dzielące niebiany».\\r\\n    Tak mówili, gdy Troi Feb osiada wieże\\r\\nI okopy od losu ostatniego strzeże,\\r\\nBy dziś nie były wzięte od Greków walecznych:\\r\\nInsi poszli bogowie do swych mieszkań wiecznych\\r\\nJednych triumfujący wzrok, drugich ponury,\\r\\nI usiedli przy bogu, który wzrusza chmury.\\r\\n    Pelid razem obala i męże, i konie.\\r\\nJak gdy ogniem straszliwym całe miasto płonie,\\r\\nCzarny dym ślą pod nieba szumiące pożary,\\r\\nDrżą ludzie, smutne gniewu boskiego ofiary:\\r\\nTaki on postrach szerzył w trojańskiej młodzieży.\\r\\nStojąc sędziwy Pryjam na wyniosłej wieży,\\r\\nObaczył bohatera nadśmiertelną postać:\\r\\nWszyscy przed nim pierzchają, nikt mu nie śmie dostać,\\r\\nSchodzi z płaczem na ziemię, pod bramami staje\\r\\nI straży tam będącej taki rozkaz daje:\\r\\n— «Otwarte miejcie bramy! Niech się w miasto schronią\\r\\nRozprószone zastępy Achillesa bronią.\\r\\nPędzi; teraz ja strasznych obawiam się rzeczy!\\r\\nAle skoro się w murach wojsko zabezpieczy,\\r\\nZnowu bramy zamknijcie! Bojaźń we mnie wzrasta,\\r\\nAby ten srogi rycerz nie wpadł nam do miasta».\\r\\n    Otwarli je, zaporę uchylili grubą:\\r\\nTak ocalone wojsko przed ostatnią zgubą…\\r\\nOni kurzem okryci, spaleni pragnieniem,\\r\\nLecą w miasto i w murach szukają obrony.\\r\\nŚciga ich z dzidą w ręku Pelid zapalony,\\r\\nTenże ogień wre w sercu, który go raz chwycił,\\r\\nJeszcze się zemstą, jeszcze chwałą nie nasycił.\\r\\nByliby Grecy bramy dostali potężne,\\r\\nKiedy Feb w Agenorze zagrzał serce mężne;\\r\\nOn syna Antenora odwagą zapalił\\r\\nI aby śmierć od niego w potrzebie oddalił,\\r\\nZa bukiem stojąc, gęstym cieniem się otoczył.\\r\\nTen więc, kiedy Achilla zbliżonego zoczył,\\r\\nStanął: serce się wzdyma jak przed burzą wody,\\r\\nJęczy i tak rozmyśla w sobie rycerz młody:\\r\\n— «Biedny! Jeśli Achilla przeląkłszy się broni,\\r\\nPierzchnę z pierzchającymi, i tak mnie dogoni,\\r\\nZginę podle, jak człowiek bez cnoty, bez męstwa;\\r\\nJeśli mu tu pozwolę dokonać zwycięstwa,\\r\\nOddalę się od murów na Idy doliny\\r\\nI tam się między gęste ukryję krzewiny:\\r\\nOchłodzony wieczorem i omyty z potu\\r\\nPewny jestem łatwego do miasta powrotu.\\r\\nLecz co myślę? Jakimże uwodzę się błędem?\\r\\nNiech mnie zoczy i szybkim niech doścignie pędem,\\r\\nNic mnie nie zbawi, zginę przez nikczemność własną,\\r\\nBo choć największe siły ludzkie, przed nim gasną.\\r\\nCzemu z orężem w ręku naprzeciw nie stanę\\r\\nWszak śmiertelny, ma duszę i może wziąć ranę…\\r\\n    Taką ukrzepion myślą na Achilla czeka;\\r\\nRęka drży, aby walczyć, serce jej dowodzi.\\r\\nJak na myśliwca z krzaków pantera wychodzi,\\r\\nNie trwoży jej blask broni ani psów szczekanie\\r\\nI choć pierwszy oszczepem krwawy raz dostanie,\\r\\nJednakże, zapalona, boju nie odbiegnie,\\r\\nAż lub rani myśliwca, lub sama polegnie:\\r\\nTak się syn Antenora — Achilla nie lęka,\\r\\nPóki obu nawzajem nie zmierzy się ręka.\\r\\nWystawia przed się puklerz, oszczep swój wymierza,\\r\\nI tymi słowy głośno woła do rycerza:\\r\\n— «Więc ty mniemasz, żeś mocą nieodparty żadną?\\r\\nŻe dziś przed tobą mury trojańskie upadną?\\r\\nGłupi! Wiele przy naszych ucierpicie szańcach!\\r\\nMa dość obrońców Troja w swych mężnych mieszkańcach,\\r\\nKtórzy walczym za ojców, za dzieci i żony.\\r\\nA ty, luboś tak strasznym ogniem zapalony,\\r\\nZginiesz! Ten jest dla ciebie wyrok nieomylny».\\r\\n    To Agenor wyrzekłszy, rzucił pocisk silny.\\r\\nTen trafia pod kolano, z pewnej puszczon ręki:\\r\\nNagolenice ostre wydawały dźwięki;\\r\\nAle nie doszedł ciała, we krwi się nie zbroczył,\\r\\nBoskim dziełem odparty, warknął i odskoczył.\\r\\nPelid na Agenora swe siły wywiera,\\r\\nLecz mu pewną z rąk chwałę Apollo odbiera:\\r\\nOkrył obłokiem, wstrzymał wyrok ostateczny.\\r\\nTak wyszedł z tego boju Trojanin bezpieczny.\\r\\nSam zaś, aby zwycięzcę od murów oddalił,\\r\\nWziął postać Agenora. Pelid się zapalił,\\r\\nŚcigał za nim; ten długą uciekał równiną,\\r\\nGdzie srebrnego Skamandru kręte nurty płyną:\\r\\nNiewiele zaś poprzedzał, bo go łudził zdradnie,\\r\\nŻe Agenora w każdym momencie dopadnie.\\r\\nTymczasem w bramy wchodzą Trojany struchlałe,\\r\\nDrżącymi napełniając tłumy miasto całe.\\r\\nNikt za murem nie czekał, ażeby obaczył,\\r\\nKto się zbawił, kto dzień ten swą śmiercią oznaczył.\\r\\nHurmem lecieli wszyscy, strwożeni, wybladli:\\r\\nSzczęśliwi, którzy miasta bez szwanku dopadli!\\r\\n\\r\\n\\r\\n\\r\\nKsięga XXII\\r\\n\\r\\nTak w ucieczce strwożeni jak pierzchliwe łanie,\\r\\nNareszcie oddychają w swych murach Trojanie;\\r\\nPiją, gaszą pragnienie i z potu się chłodzą.\\r\\nGrecy z tarczą schyloną pod szańce podchodzą.\\r\\nSam Hektor, jakby zgubnym okuty wyrokiem,\\r\\nStanął przy Skajskiej Bramie niewzruszonym krokiem.\\r\\nWtedy się Feb zwróciwszy do Achilla, rzecze:\\r\\n— «Jak ty śmiesz boga ścigać, śmiertelny człowiecze?\\r\\nCo stąd zyskasz, żeś moich kroków się uczepił?\\r\\nNie znasz mnie, bo cię zapał szalony zaślepił.\\r\\nLecz kiedy próżno latasz, tam tymczasem starci\\r\\nTrojanie weszli w miasto, w murach są zawarci…\\r\\n— «O najzgubniejszy z bogów! — Achilles wykrzyknie —\\r\\nZbłąkałeś mnie, zwycięstwo z rąk mi się wyślizło.\\r\\nIluż by jeszcze Trojan zębem piasek gryzło,\\r\\nNim by uszli do miasta! Mnieś pozbawił chwały,\\r\\nIch łatwo ocaliłeś. O, triumf wspaniały,\\r\\nGdy twe bóstwo człowieka zemsty się nie lęka!\\r\\nGdybym ci mógł, poznałbyś, jaka moja ręka!\\r\\n    To wyrzekłszy, ku miastu dąży zapalony.\\r\\nA jako zwycięskimi sławny koń przegony\\r\\nZ wozem do kresu wartkim bieg przyspiesza skokiem,\\r\\nTakim dążył pod mury dumny Pelid krokiem.\\r\\n    Pierwszy rycerza Pryjam zoczył na przestrzeni.\\r\\nŚwiecił się jako gwiazda wschodząca w jesieni;\\r\\nJasność jej w ciemnej nocy bije przeraźliwa,\\r\\nA Psem ją Oryjona pospólstwo nazywa;\\r\\nInne przechodzi gwiazdy błyszczącymi strzały,\\r\\nAle szkodliwe ludziom zwiastuje upały:\\r\\nTaka to jasność biła od zbroi rycerza.\\r\\nJęczy starzec, rękoma w głowę się uderza,\\r\\nNajczulszym wzywa głosem kochanego syna.\\r\\nOn stoi, w mężnym sercu srodze się zacina,\\r\\nZ Achillesem koniecznie chcąc się mierzyć bronią.\\r\\nBiedny ojciec go prosi z wyciągnioną dłonią:\\r\\n— «Hektorze mój! Nie czekaj sam, od twych z daleka!\\r\\nPójdź synu! Byś nie zginął od tego człowieka!\\r\\nSiła mu wiele daje nad tobą korzyści.\\r\\nBy on bogom był w takiej, jak mnie, nienawiści,\\r\\nOkrutnik! Psom i sępom ległby pastwą w polu,\\r\\nA ja bym ulgę uczuł w moim ciężkim bólu!\\r\\nIluż mi wydarł synów mężnych, w boju biegłych!\\r\\nTych zabił, drugich w wyspach zaprzedał odległych!…\\r\\nWnidź do miasta, bądź jeszcze obroną twych ziomków,\\r\\nZbaw Trojan, zbaw Trojanki, zbaw drobnych potomków,\\r\\nNie wystawiaj się śmierci, powróć do nas cały,\\r\\nNie dawaj sam największej Achillowi chwały!\\r\\nNareszcie miej nad nędznym ojcem zmiłowanie!…\\r\\nMnie bóg w starości zgubi najsroższym wypadkiem,\\r\\nGdy wszystkich domu mego nieszczęść będę świadkiem,\\r\\nUjrzę syny wyrżnięte, córy me porwane…\\r\\nA synowe w kajdany niewolnic związane;\\r\\nA sam (bo jakąż starość może dać obronę?)\\r\\nPchnięty żelazem, ducha ostatni wyzionę»…\\r\\n    Jęczał i rwał włos siwy ręką nielitosną,\\r\\nAle Hektor stał, ojca prośbą niewzruszony.\\r\\n    Matka płacząca z drugiej zaklina go strony,\\r\\nObnaża macierzyńskie łono, pierś odkrywa\\r\\nI zlana obfitymi łzami tak go wzywa:\\r\\n— «Hektorze, na to łono miej względy powinne!\\r\\nJeżelim nim koiła twe płacze dziecinne,\\r\\nPomnij na to! Zlituj się, wniść w miasto nie zwlekaj!\\r\\nZ murów mu się zastawiaj, lecz sam go nie czekaj!\\r\\nBo jeśli cię zabije, ni ja, z której łona\\r\\nWyszedłeś, drogie dziecię, ni posażna żona\\r\\nNie opłaczemy ciebie na łożu pogrzebnym:\\r\\nU naw greckich psom będziesz pokarmem haniebnym!\\r\\n    Tak prosili go płaczem, ale ich zaklęcia\\r\\nNiezdolne go od jego cofnąć przedsięwzięcia\\r\\nChoć zbliża się Achilles, niewzruszony stoi.\\r\\nJak wąż, gdy się trucizną ze złych ziół napoi,\\r\\nPełen jadu przy swojej jaskini się toczy,\\r\\nA wszędzie obracając zapalone oczy,\\r\\nNiecierpliwy złość wywrzeć, czuwa na człowieka:\\r\\nTak Hektor pełen ognia na miejscu swym czeka.\\r\\nŚwietny puklerz o wieżę wysunioną wspiera\\r\\nI w szlachetnym swym sercu te myśli rozbiera:\\r\\n— «Jeśli do miasta wnidę, cóż więc z tego będzie?…\\r\\nTrojany i Trojanki będą wyrzekały,\\r\\nNajmniej odważny powie: — «Hektor, nadto śmiały,\\r\\nSwym zuchwalstwem o takie nas przyprawił szkody».\\r\\nAch! Niźli mam to słyszeć, nie wrócę, aż wprzódy\\r\\nZwyciężę Achillesa i zgładzę mą winę.\\r\\nLub chwalebnie pod mury ojczystymi zginę»…\\r\\n    Tak myślał, gdy się zbliżył Pelid groźnie zbrojny:\\r\\nStraszną wstrząsał przyłbicą jak srogi bóg wojny,\\r\\nPelijońskim jesionem prawą ręką ciskał\\r\\nPuklerz blaskiem rażącym piorunu połyskał,\\r\\nŚwiecąc się jako promień wschodzącego słońca.\\r\\nUjrzał go Hektor, zadrżał, nie wytrwał do końca:\\r\\nWięc porzuciwszy bramę uciekać zaczyna,\\r\\nSzybkim ścigany biegiem przez Peleja syna.\\r\\nJak jastrząb wszystkie ptaki celujący lotem,\\r\\nPrędko leci za krzywym gołębicy zwrotem,\\r\\nWzmaga swój wartki impet, przeraźliwie krzyczy,\\r\\nChciwy, aby czym prędzej dostał swej zdobyczy:\\r\\nTak Pelid za Hektorem pędem biegł ognistym,\\r\\nKtóry przed nim uciekał pod murem ojczystym.\\r\\nDążą drogą publiczną bystrymi wyścigi:\\r\\nJuż pagórek, już wiatrem kołysane figi,\\r\\nJuż wreszcie omijają wdzięczne okolice,\\r\\nGdzie tryskają Skamandru dwoiste krynice…\\r\\nTędy przebiegli, żaden z nich kroków nie szczędził,\\r\\nMężny ten, co uciekał — mężniejszy, co pędził.\\r\\nBo nie szło tam o puklerz lub inne nagrody,\\r\\nUwieńczające w biegu zwycięskie zawody:\\r\\nO wielkiego Hektora walka była życie.\\r\\nJako, chcąc pogrzeb męża uczcić należycie,\\r\\nKrewni przy zwłokach piękne sprawują igrzyska,\\r\\nPędzą bystre rumaki, piana na pierś pryska,\\r\\nWarczą koła i zręcznie obiegają metę,\\r\\nZwycięzca weźmie trójnóg lub ładną kobietę:\\r\\nTak ci miasto potrójnym okrążyli skokiem.\\r\\nBogowie ciągle bacznym szli za nimi okiem…\\r\\nGdy czwarty raz do źródeł przybiegli rycerze,\\r\\nNatenczas złotą szalę bogów ojciec bierze,\\r\\nAchilla i Hektora dwa kładzie wyroki,\\r\\nOba oznaczające śmierci sen głęboki.\\r\\nZważył. Już los Hektora dobiegł swego kresu:\\r\\nSchylił się wyrok jego i padł do Hadesu.\\r\\nOpuścił go Feb jako skazanego losem.\\r\\nPallada mówi takim do Achilla głosem:\\r\\n— «Achillu, miły bogom! Oto przyszła pora,\\r\\nGdy rzezi niesytego zwaliwszy Hektora,\\r\\nPrzyniesiemy Achajom nieśmiertelną sławę,\\r\\nBo już dziś nie ucieknie mając z nami sprawę.\\r\\nNiech z płaczem Feb kolana Zeusa uściska,\\r\\nNiech żebrze — dla Hektora już nic nie pozyska.\\r\\nTy, trzeba, żebyś wytchnął i chwilę zaczekał,\\r\\nA ja pójdę go skłonić, by walki nie zwlekał».\\r\\n    Rzekła, cieszy się rycerz. Jakby długim gonem\\r\\nZmordowany, wstrzymał się, oparty jesionem.\\r\\nTego rzuciwszy, Pallas przy Hektorze staje,\\r\\nBierze twarz Deifoba, jego głos udaje:\\r\\n— «Ach! Bracie mój kochany! Pókiż w bystrym pędzie\\r\\nKoło Troi Achilles ścigać ciebie będzie?\\r\\nStań! Złączmy nasze siły! Deifob z Hektorem\\r\\nNiełatwym do złamania mogą być odporem».\\r\\n    Ten mu tak odpowiada: — «Miły Deifobie!\\r\\nI przedtem lgnąłem sercem najwięcej ku tobie,\\r\\nPrzenosząc cię nad wszystkich z matki naszej braci;\\r\\nLecz za to jak ci równie Hektor się wypłaci?\\r\\nŻaden się wyjrzeć z murów nie może ośmielić,\\r\\nTyś sam niebezpieczeństwo moje przyszedł dzielić».\\r\\n    A bogini: — «I ojciec, i matka kochana,\\r\\nI towarzysze czule ściskali kolana,\\r\\nProsząc, bym w mieście został: w takiej są bojaźni.\\r\\nSilniejszy był głos mojej dla ciebie przyjaźni.\\r\\nWalczmy, razów nie szczędźmy, w nich nasza nadzieja:\\r\\nObaczymy niedługo, czyli syn Peleja,\\r\\nZwaliwszy obu, krwawym zaszczyci się łupem,\\r\\nCzyli też sam od włóczni twojej padnie trupem».\\r\\n    To wyrzekłszy, poprzedza, w kształcie Deifoba.\\r\\nKiedy już były blisko bohatery oba,\\r\\n— «Achillu — mówi Hektor — dość bojum się wzdrygał!\\r\\nJuż nie będę uciekał, ni ty będziesz ścigał.\\r\\nPrzejęty trwogą, trzykroć te mury obiegłem,\\r\\nI dawniej się chroniłem, gdy ciebie postrzegłem\\r\\nInne w sobie natchnienie czuję w tę godzinę:\\r\\nBędę się bił walecznie — umrzesz lub ja zginę.\\r\\nAle wprzódy umowę zróbmy w świętej wierze.\\r\\nNiech bogi, świadki nasze zaręczą przymierze:\\r\\nJeśli mnie da bóg ciebie na placu położyć,\\r\\nPrzysięgam, że nie będę nad trupem się srożyć.\\r\\nBoską twą zbroję wezmę. Grekom oddam ciało;\\r\\nŻądam tylko, by ze mną podobnie się stało».\\r\\n— «Co? — zawoła Achilles, a wzrok wściekły toczy —\\r\\nMnież i ciebie wzajemna umowa zjednoczy?\\r\\nJak nie masz między ludźmi i lwami przymierza,\\r\\nJako nigdy wilkowi baran nie dowierza,\\r\\nLecz w wiecznej żyją wojnie: tak nie masz sposobu,\\r\\nBy jaki węzeł zgody połączył nas obu.\\r\\nPrędzej jeden, przyjąwszy w pierś ranę głęboką,\\r\\nAresa wytrwałego nasyci posoką.\\r\\nDziś natęż twoje siły, zbierz twe męstwo całe\\r\\nI dzielnie bronią władaj, i piersi miej śmiałe.\\r\\nNie masz tutaj ucieczki, nic cię nie zachowa,\\r\\nNiedługo od Pallady twoja spadnie głowa.\\r\\nDziś zapłacisz za Greków, którycheś obalał,\\r\\nKiedy oręż zwycięski w twojej ręce szalał».\\r\\n    Zważył jesion ogromny, na Hektora cisnął,\\r\\nLecz baczny Hektor, skoro w biegu pocisk błysnął,\\r\\nSchylił się: grot przeleciał i drga w ziemi wbity.\\r\\nBieży Pallas, wyrywa krwi pocisk niesyty\\r\\nI niesie Achillowi przed Hektorem skrycie.\\r\\n— «Achillu — rzekł wódz Trojan — miałeś mi wziąć życie,\\r\\nLecz widzę, że mój wyrok tobie był tajemny:\\r\\nZmyliłeś się i zamach twej ręki daremny.\\r\\nChytrymi słowy chciałeś ułatwić zwycięstwo\\r\\nI dumną groźbą zachwiać w moich piersiach męstwo.\\r\\nNie pchniesz z tyłu Hektora, który prosto wpada;\\r\\nW pierś pchnij, jeśli tę chwałę który bóg ci nada.\\r\\nBroń się mej dzidy, chcącej twoją krwią się skropić!\\r\\nObym ci ją mógł całą w twych piersiach utopić!\\r\\nLżejsze by się Trojanom stały walki znoje,\\r\\nBo największym pogromem dla nich ręce twoje».\\r\\n    Skończył: wraz długa z ręku wyleciała dzida\\r\\nI prosto w środek tarczy trafiła Pelida,\\r\\nAle na bok odbita. Hektor się zasmucił,\\r\\nŻe, choć dobrze wymierzył, bezskutecznie rzucił.\\r\\nZmieszał się: nie miał grotu innego przy sobie,\\r\\nGłośno zatem na ciebie zawołał, Deifobie,\\r\\nLecz męża z białą tarczą nie widzi przy boku.\\r\\n— «Ach! — rzecze — już boskiego nie ujdę wyroku!\\r\\nMniemałem, że mi z brata jest pomoc niepodła:\\r\\nOn za murami siedzi, mnie Pallada zwiodła.\\r\\nNie masz żadnej ucieczki, już mi umrzeć trzeba,\\r\\nMusi spełnić się wola Zeusa i Feba.\\r\\nNieraz mnie jednak dawniej zbawiły te bogi,\\r\\nDziś chcą, by się uiścił na mnie wyrok srogi.\\r\\nLecz nie dokaże wyrok, bym nikczemnie zginął;\\r\\nSpełnię czyn, którym będę w późne wieki słynął».\\r\\n    Tak się rycerz w szlachetnym czuciu ubezpiecza.\\r\\nWraz dobywszy ciężkiego i ostrego miecza,\\r\\nLeci śmiało wielkimi na Achilla kroki.\\r\\nJak orzeł wyniesiony nad górne obłoki\\r\\nZ chmury spada na pole, a gorąco pragnie\\r\\nDrżącego wziąć zająca albo młode jagnię:\\r\\nTak Hektor z mieczem w ręku na Achilla wpada.\\r\\nTen nawzajem, a strasznie w sercu się rozjada.\\r\\nCały Hefajsta cudnym puklerzem okryty,\\r\\nNa głowie blask się świeci czworoczubnej kity,\\r\\nGroźnie ją wstrząsa; włosy na kształt błyskawicy\\r\\nJaśnieją, pływające na wierzchu przyłbicy.\\r\\nA jak, gdy ziemię w czarnych cieniach noc zagrzebie,\\r\\nHesper swym blaskiem gwiazdy przygasza na niebie:\\r\\nTak od ostrza Achilla dzidy blask przerażał.\\r\\nWstrząsał on długi pocisk, a pilnie uważał,\\r\\nKtórędy by Hektora dosiągł dzidą swoją.\\r\\nHektor cały Patrokla okryty był zbroją,\\r\\nMała tylko część gardła jego odsłoniona,\\r\\nGdzie kość połącza miękką szyję i ramiona,\\r\\nLecz tędy duch żywotny najłatwiej wychodzi.\\r\\nW to miejsce grotem Pelid zapalony godzi.\\r\\nPrzebita na wpół szyja od srogiego ciosu,\\r\\nJednak nienaruszony został otwór głosu;\\r\\nJeszcze mógł coś do swego wyrzec przeciwnika.\\r\\nPadł Hektor, nad nim Achill chełpliwie wykrzyka:\\r\\n— «Hektorze! Przyjaciela mego gdyś obalił,\\r\\nJakżeś mógł sobie tuszyć, abyś się ocalił?\\r\\nNie dała ci pomyśleć duma zaślepiona,\\r\\nŻe Patrokl miał mściciela, który cię pokona.\\r\\nPsy i sępy haniebne pożrą cię pod niebem,\\r\\nJego Achaje uczczą wspaniałym pogrzebem».\\r\\n    Hektor na niego zwrócił gasnące źrenice:\\r\\n— «Zaklinam cię przez ciebie, przez twoje rodzice,\\r\\nNie chciej nieszczęśliwego psom oddawać łupem!\\r\\nOjciec i matka z drogim pośpieszą okupem.\\r\\nPrzyjmij miedź, przyjmij złoto, ciało powróć Troi:\\r\\nNiechaj mi stos zapalą spółziomkowie moi».\\r\\n— «Psie plemię! — krzyknął Pelid — prosisz mnie daremnie\\r\\nI przez miłych rodziców moich, i przeze mnie.\\r\\nW zapale dzikim rad bym wnętrze wyrwać w tobie\\r\\nI jeść je, gdyś mnie w takiej pogrążył żałobie.\\r\\nPsom będziesz brzydką pastwą, ta cię hańba czeka.\\r\\nNiech niesie dary Troja, niech inne przyrzeka,\\r\\nNie zmieni, by się z tobą, co mówię, nie stało.\\r\\nChoćby chciał złotem Pryjam odważyć twe ciało,\\r\\nNie opłacze cię matka na łożu pogrzebnym,\\r\\nLecz psom i sępom będziesz pokarmem haniebnym».\\r\\n    Hektor mdlejącym głosem, który w ustach kona:\\r\\n— «Wiedziałem, że twa dusza niczym nie zmiękczona,\\r\\nŻelazne w tobie serce. Chroń się gniewu nieba!\\r\\nZemszczą się za mnie bogi i za wsparciem Feba\\r\\nParys, brat mój, przy Skajskiej obali cię Bramie;\\r\\nChoć moc twoja tak wielka, jednak ją bóg złamie».\\r\\n    Skończył, a śmierć czarnymi skrzydły go powlecze,\\r\\nDusza z członków prześlicznych do Hadu uciecze,\\r\\nMłodości miłe rzuca siedlisko na świecie.\\r\\nJuż nie mógł Hektor słyszeć, a on mówił przecie:\\r\\n— «Umieraj! Mnie mój wyrok nie nabawia trwogi:\\r\\nUmrę, gdy Zeus każe i Olimpu bogi».\\r\\n    To rzekł i z zabitego wyrwał dzidę swoję,\\r\\nUtkwił w boku, a z ramion krwawą odarł zbroję.\\r\\nZbiegli się Grecy, wszystkich w zadumienie chwyta\\r\\nWspaniałość na Hektora postaci wyryta…\\r\\nI jeden do drugiego mówili nawzajem:\\r\\n— «Jak łatwo dzisiaj Hektor może być dotknięty;\\r\\nNie taki był, gdy ogniem zapalał okręty».\\r\\n    Tak mówią i bez trwogi pastwią się nad trupem.\\r\\nAchilles rzekł, zwycięskim ozdobiony łupem:\\r\\n— «Zacni wodzowie ludu, wierni przyjaciele!\\r\\nGdy wyrok moją ręką tego męża ściele,\\r\\nKtóry nam więcej szkodził, niż wszyscy Trojanie,\\r\\nPrzybliżmy się pod mury i natrzyjmy na nie.\\r\\nObaczmy myśli Trojan: czy ustąpią z wieży,\\r\\nGdy najdzielniejszy miasta ich obrońca leży;\\r\\nCzy, choć ich osłabiła strata tak bolesna,\\r\\nBędą się jeszcze bronić?… Lecz to myśl niewczesna!…\\r\\nŁez i pogrzebu Patrokl mój kochany czeka.\\r\\nNigdy ja nie zapomnę tak miłego człeka,\\r\\nNic dla niego w mym sercu czucia nie wyziębi;\\r\\nA kiedy nawet pójdę do podziemnych głębi,\\r\\nChoć mówią, że umarły na wszystko niepomny,\\r\\nOn zawsze, zawsze będzie mej duszy przytomny.\\r\\nTeraz idźmy do floty, weźmy z sobą ciało…\\r\\nOdnieśliśmy zwycięstwo nad największym mężem,\\r\\nBóg Troi, Hektor śmiały, naszym legł orężem».\\r\\n    Rzekł i pastwił się nad nim w niegodnym sposobie:\\r\\nOstrym żelazem nogi przedziurawił obie\\r\\nI do wozu swojego przywiązał powrozem;\\r\\nGłowa wybladła leży na ziemi za wozem.\\r\\nWsiadł i wziął pyszne łupy, zaciął bystre konie:\\r\\nLecą. Hektora kurzem obsypane skronie,\\r\\nWznosi się chmura piasku, trup okrywająca,\\r\\nWala się włos, a głowa równinę potrąca.\\r\\nTak, za pana Olimpu wyroki wiecznemi,\\r\\nW oczach jego rodaków, na ojczystej ziemi,\\r\\nPastwił się nad Hektorem zwycięzca zajadły,\\r\\nI takim jego zwłoki obelgom podpadły.\\r\\n    Matka ujrzawszy syna ciągnionego sprośnie\\r\\nRwie włos, rzuca zawicie i krzyczy żałośnie;\\r\\nJęczał i biedny ojciec, jęczeli Trojanie.\\r\\nPo mieście wszędzie smutki, płacz i narzekanie:\\r\\nMówiłbyś, że się straszny pożar zajął w Troi\\r\\nI cały okrąg miasta w żywych ogniach stoi.\\r\\nLedwie wstrzymają starca: gniewa się i łaje,\\r\\nŻe mu Dardańskiej Bramy wyniść lud nie daje\\r\\nDo wszystkich po imieniu tkliwy głos zanosi\\r\\nI taczając się w piasku zmiłowania prosi:\\r\\n— «Pozwólcie mi wyjść z miasta, rzućcie wasze trwogi,\\r\\nNie tamujcie samemu do okrętów drogi!\\r\\nUpadnę do nóg temu okrutnemu człeku,\\r\\nPrzecież uczci włos siwy, zlituje się wieku.\\r\\nMa ojca, który równie przywalony laty.\\r\\nAch! Pelej dał mu życie dla Trojan zatraty,\\r\\nZe wszystkich zaś najbardziej dla mojego bólu!\\r\\nIluż ja płaczę synów, których zabił w polu!\\r\\nLecz bym tego wytrzymał zgon, nie masz sposobu;\\r\\nHektora śmierć ze smutkiem wtrąci mnie do grobu.\\r\\nO! Czemuż nieszczęśliwy nie skonał w mym ręku!\\r\\nPrzynajmniej ja i matka, wśród płaczu i jęku,\\r\\nMartwego byśmy trupa uchwycili wpoły\\r\\nI łzą obfitą drogie skropili popioły!\\r\\n    Płakał, płakali z królem żałośni Trojanie.\\r\\nHekabe jęczy, ciężkie jęk przerywa łkanie:\\r\\n— «Czemuż po tobie wlokę te życia ostatki?\\r\\nHektorze mój! Ty byłeś ozdobą twej matki,\\r\\nTyś był obrońcą Trojan, zasłoną ich progów,\\r\\nI stąd cię szanowali, jak jednego z bogów.\\r\\nŻyjący, byłbyś jeszcze chlubą twej krainie.\\r\\nJuż cię nie masz Hektorze! Śmierć cię dzierży ninie»!\\r\\n    Tak mówi i łez potok nędzna matka leje.\\r\\nŻona Hektora nie wie, co się z mężem dzieje,\\r\\nKlęska publiczna przed nią jeszcze skryta samą,\\r\\nNikt nie doniósł, że Hektor został się za bramą.\\r\\nTkała płótno, na którym sztuką niedościgłą\\r\\nCudne obrazy lekką wyszywała igłą.\\r\\nSługi naczynie z wodą grzały w jej pokoju,\\r\\nBy miał gotową łaźnię mąż wrócony z boju.\\r\\nCzułe troski, lecz próżne! Biednej w myśl nie pada,\\r\\nŻe go ręką Achilla zwaliła Pallada.\\r\\nWtem z wieży ucho smutne uderzają jęki;\\r\\nDrgnęła nagle, czółenko z drżącej spada ręki:\\r\\n— «Pójdźcie! — mówiła do sług — ujrzym, co się znaczy.\\r\\nAch! Słyszę narzekania Hekuby w rozpaczy.\\r\\nSerce się we mnie miota, drętwieją mi nogi,\\r\\nPewnie synom Pryjama los zagraża srogi.\\r\\nBodaj się nie ziściło! Lecz bardzo się boję,\\r\\nAby Pelid, zamknąwszy do powrotu Troję,\\r\\nNa samego Hektora nie wpadł na równinie:\\r\\nNieszczęśliwy! Przez zbytek swego męstwa zginie!…\\r\\n    Zmieszana, obłąkana, śpieszy na ulice,\\r\\nSerce bije: za panią dążą służebnice.\\r\\nGdy na wieżę w tłum ludzi spiesznym wbiegła krokiem,\\r\\nZ muru na wszystkie strony drżącym rzuca okiem.\\r\\nPostrzega swego męża: za wozem ciągnięty\\r\\nNiegodnie: lecą z trupem konie na okręty.\\r\\nZaraz jej czarnym cieniem oczy noc powlekła,\\r\\nPadła, z omdlałej ledwie dusza nie uciekła.\\r\\nZlata z głowy na ziemię prześliczne ubranie,\\r\\nWstęgi, siatka i włosów cudne zawiązanie,\\r\\nI zawicie z Kiprydy otrzymane ręki\\r\\nW dzień, gdy waleczny Hektor, podbity jej wdzięki,\\r\\nDawszy niezmierne dary, dziewkę pięknych liców\\r\\nPrzyprowadził do siebie z domu jej rodziców.\\r\\nSiostry, bratowe, w licznym ścisnąwszy ją kole,\\r\\nRzeźwią pragnącą śmiercią swe zakończyć bóle.\\r\\nGdy zmysły odzyskała, płacze rozkwilona,\\r\\nNad mężem nieszczęśliwym nieszczęśliwa żona:\\r\\n— «Biedna ja! Biedny Hektor! Więc srogie niebiosy\\r\\nDla obojga jednakie przeznaczyły losy!\\r\\nNad rodem naszym gwiazda świeciła taż sama,\\r\\nGdym w Tebach na świat przyszła, ty w domu Pryjama.\\r\\nWychowywała mnie ojca ręka dobroczynna:\\r\\nNa cóżem mu to życie nieszczęśliwe winna!\\r\\nMężu! Ty już w podziemne śmierci idziesz kraje,\\r\\nA w płaczu wiecznym wdowa po tobie zostaje.\\r\\nDzieckiem jest syn, któregoś na świat wydał ze mną:\\r\\nNie będziecie wy sobie pomocą wzajemną,\\r\\nNi ty jego młodości, ni on twej siwiźnie.\\r\\nNiech się nawet z tej wojny okrutnej wyśliźnie,\\r\\nW ilu się sprawach, w ilu nieszczęściach ubiedzi!\\r\\nDobro jego łakomi wydrą mu sąsiedzi.\\r\\nAch! Na cóż nie wystawia dziecka stan sierocy!\\r\\nU przyjaciół ojcowskich żądając pomocy\\r\\nIdzie z twarzą spuszczoną, z mokrymi oczyma,\\r\\nTego za płaszcz, drugiego za kraj szaty trzyma;\\r\\nKtoś przytknie do ust czaszę, tknięty jego skargi,\\r\\nLecz nie ochłodzi, ledwie odwilży mu wargi.\\r\\nDrugi, co pod rodziców cieniem szczęsny rośnie,\\r\\nUderzy go rękami, słowem zelży sprośnie:\\r\\n— «Pójdź precz — rzeknie — twój ojciec nie ucztuje z nami».\\r\\nPrzyjdzie do matki wdowy mój syn zlany łzami.\\r\\nDawniej obeldze takiej nigdy nie podpadał,\\r\\nSzpik czysty na kolanach swego ojca jadał,\\r\\nA gdy sen przerwał jego igraszki dziecięce,\\r\\nWtedy troskliwa mamka wziąwszy go na ręce\\r\\nPołożyła w kolebce miękkim słanej puchem\\r\\nI rozkosz snu — jej lekkim pomnażała ruchem.\\r\\nDziś cierpienie i nędza dla niego w podziele;\\r\\nImię Astyjanaksa nie wesprze go wiele,\\r\\nKtóre, czcząc ojca, dali synowi mieszkańce,\\r\\nBoś ty, Hektorze, Troi sam ocalał szańce.\\r\\nPsy pożrą twoje ciało, paszcze we krwi zbroczą,\\r\\nA resztę zwłok na brzegu robaki roztoczą.\\r\\nI na cóż się więc przyda twój sprzęt tak bogaty?\\r\\nNa co od niewiast śliczne sprządzone szaty?\\r\\nOgniom je dam, bo więcej nie ozdobią ciebie,\\r\\nNawet nie są przydatne na twoim pogrzebie.\\r\\nNiechajże, w oczach Trojan, ku twej służą chwale»!\\r\\n    Tak płakała; niewiasty dzieliły jej żale.\\r\\n\\r\\n\\r\\n\\r\\nKsięga XXIII\\r\\n\\r\\nJęk się rozlega w mieście i żałobne krzyki.\\r\\nTymczasem u naw stają greckie wojowniki\\r\\nI wszyscy się rozchodzą pod swoje namioty.\\r\\nAchilles, zatrzymując mirmidońskie roty,\\r\\nMówi: — «Wy, dzielni mojej towarzysze broni,\\r\\nNie wykładajcie jeszcze z jarzma bystrych koni!\\r\\nTak się zbliżmy, niech z oczu płyną łzy rzęsiste,\\r\\nOddajmy cześć zmarłemu: godzien jej zaiste.\\r\\nGdy się płaczu nad miłym nasycimy mężem,\\r\\nWeźmiem wszyscy posiłek i konie wyprzężem».\\r\\n    Rzekł: płacz obciąża oczy, smutek sępi czoła.\\r\\nTrzykroć z wodzem trup końmi obeszli dokoła.\\r\\nTetyda z nimi płacze, nic ich nie ukoi,\\r\\nHojnie łzy wilżą piasek i płyną po zbroi:\\r\\nPłaczą w nim pogrom Trojan, Achiwów ozdobę.\\r\\nAchilles między swymi zaczyna żałobę,\\r\\nA w silnych rękach zwłoki przyjaciela ściska;\\r\\n— «Słysz mnie, Patroklu, wpośród ciemnego siedliska!\\r\\nDane słowa ode mnie będą skutek miały:\\r\\nTu psy Hektora ciało rozszarpią w kawały…»\\r\\n    To rzekłszy, Hektorowi czynił obelg wiele,\\r\\nPorzucił go na piasku przy Patrokla ciele;\\r\\nKurz brzydki okrył głowę i szlachetne skronie.\\r\\nWojska zdejmują zbroję, wyprzęgają konie.\\r\\nLiczna przed namiot wodza schodzi się gromada,\\r\\nGdzie ją wspaniała czeka pogrzebna biesiada.\\r\\nWypasłe woły, bite zabójczym obuchem,\\r\\nPadały oddające dech z ryczeniem głuchem;\\r\\nRżnęli i lekkie kozy, rżnęli owce białe\\r\\nI odyńce długimi kłami okazałe.\\r\\nMłódź wielkie mięsa sztuki ponad ogniem piekła,\\r\\nA krew bydląt przy zmarłym strumieniami ciekła.\\r\\n    Oderwawszy od trupa nie bez wielkich trudów,\\r\\nKróle wiodą Achilla do monarchy ludów;\\r\\nJeszcze się nie ukoił w dręczącej zgryzocie.\\r\\nSkoro tylko stanęli w Atrydy namiocie,\\r\\nKazał do ognia trójnóg przystawić głęboki,\\r\\nAby się rycerz obmył z kurzu i posoki.\\r\\nLecz ciężko od jej woli odwieść duszę tęgą;\\r\\nNie chce, jeszcze się taką zaklina przysięgą:\\r\\n— «Posłysz mojej przysięgi, Zeusie, wielki boże!\\r\\nPóki na stos miłego druha nie położę,\\r\\nNie spalę ciała, włosów moich nie poświęcę,\\r\\nDopóty przyjąć wody nie mogę na ręce.\\r\\nBo dokąd mnie los między żyjącymi mieści,\\r\\nJuż nie wycierpię drugiej tak wielkiej boleści.\\r\\nTeraz trzeba wieczerzać, gdy ludzi głód ciśnie;\\r\\nRano, skoro Jutrzenka na niebie zabłyśnie,\\r\\nRozkaż, królu, zwieść drzewo i podług zwyczaju\\r\\nDajmy cześć idącemu do ciemnego kraju.\\r\\nNiechaj go z oczu płomień oddali niezwłocznie;\\r\\nWtedy lud wojny prace na nowo rozpocznie».\\r\\n    Do chęci jego cała rada się przychyla,\\r\\nPotem się każdy ucztą gotową zasila;\\r\\nPokrzepiwszy zaś ciało obfitą biesiadą\\r\\nRozchodzą się i w swoich namiotach się kładą.\\r\\nPelid (a gęste jęki wypuszczają płuca)\\r\\nNa gołej ziemi wpośród Ftyjotów się rzuca,\\r\\nNad brzegiem, gdzie szumiące wały morze toczy,\\r\\nAż sen słodzący troski chwycił jego oczy;\\r\\nBo członkom swoim wielkich trudów nie oszczędził,\\r\\nGdy wkoło murów Troi za Hektorem pędził.\\r\\nWtem przyszedł cień, Patrokla istne wyrażenie:\\r\\nTen wzrost, ten dźwięk, ta odzież, toż miłe spojrzenie,\\r\\nI schylony nad głową czułym rzecze głosem:\\r\\n— «Śpisz, Achillu! Nie myślisz nad Patrokla losem!\\r\\nWięc się już rysy moje z twej pamięci starły?\\r\\nŻyjący miły byłem, zapomnian umarły?\\r\\nŻebym wniść mógł do Hada, nie zwlekaj pogrzebu!\\r\\nBlade mury nie dają wstępu do Erebu,\\r\\nRzeki przebrnąć nie daje umarłych gromada,\\r\\nA tak nędzny się błąkam po krainie Hada.\\r\\nAchillu! Daj mi rękę, niech moją uściska!\\r\\nSpalony, już nie przyjdę z ciemnego siedliska;\\r\\nZ daleka od kochanych siadłszy towarzyszy,\\r\\nJeden drugiego tajnych myśli nie usłyszy,\\r\\nNie będziem z sobą radzić: z kolebki wytknięty,\\r\\nJuż porwał nieszczęsnego wyrok nie cofnięty…\\r\\nProszę, uczyń, Achillu, dla mojej miłości\\r\\nNiechaj będą złączone razem nasze kości…»\\r\\n— «I tyż to — Achill rzecze — druhu, mnie odwiedzasz!\\r\\nTy mnie zaleceniami twoimi uprzedzasz!\\r\\nNie wątpij, wola twoja będzie dopełniona:\\r\\nCzego pożąda Patrokl, Achilles wykona.\\r\\nZbliż się! Oba nawzajem rękami się chwycim\\r\\nI smutnej się słodyczy płakania nasycim».\\r\\n    Ściągnął dłoń do uścisku, lecz chęci daremne:\\r\\nCień jak dym poszedł z jękiem w krainy podziemne.\\r\\nNa taki dziw Achilla wielki strach przeniknął,\\r\\nZerwał się, klasnął w ręce, żałobliwie krzyknął:\\r\\n— «Nie ginie zatem człowiek idąc w ciemne kraje!\\r\\nJakiś jego cień lekki po śmierci zostaje.\\r\\nPatrokl mi się pokazał w smutku i żałobie,\\r\\nDając zlecenia; jakże podobny był sobie!\\r\\n    Tym żal odnowił w sercach, ciężką boleść wzniecił;\\r\\nPłaczących pierwszy promień Jutrzenki oświecił.\\r\\nAtryd rozkazał, aby rzuciwszy namioty,\\r\\nZ mułami się do lasu wyprawiły roty\\r\\nI tam nacięły drzewa; zdał król tę wyprawę\\r\\nNa Meryjona w piękną bogatego sławę.\\r\\nNa przedzie idą muły; za nimi krok spory\\r\\nNiósł mężów z powrozami, ostrymi topory.\\r\\nW górę, z góry, pod górę kręta ścieżka wiodła.\\r\\nBędąc na Idzie, liczne tryskającej źrzodła,\\r\\nRąbią; odwiecznym dębom ciosy stal dawała,\\r\\nPod których się upadem góra trzęsła cała.\\r\\nMuły ociosanymi obciążają drzewy,\\r\\nTe z nimi się przez gęste przedzierają krzewy;\\r\\nZ ludzi każdy gałęzi ciężkie dźwiga brzemię,\\r\\nJak Meryjon rozkazał, zacne Mola plemię.\\r\\nNiosą je, gdzie wyznaczył Pelid miejsce grobu,\\r\\nCo za wieczny spoczynek ma służyć dla obu.\\r\\nTam złożywszy brzemiona, wokoło zasiada\\r\\nI dalszych oczekuje wyroków gromada.\\r\\n    Achilles kazał wyniść Ftyjotom z obozu,\\r\\nWziąć oręże i konie założyć do wozu.\\r\\nOni natychmiast piersi zdobią świetną zbroją;\\r\\nJuż na wozach rycerze i giermki ich stoją,\\r\\nIdą piesze zastępy, a wozy na przodku,\\r\\nPatrokla towarzysze trup niosą we środku,\\r\\nKażdy się mu poświęcić swe włosy wyściga.\\r\\nAchilles w tyle stąpa i głowę podźwiga,\\r\\nCały pogrążon w smutku, łza mu gęsta spada,\\r\\nŻe tym słał przyjaciela obrządkiem do Hada.\\r\\nNa wytkniętym składają miejscu drogie zwłoki\\r\\nI krzątają się wynieść z drzewa stos wysoki.\\r\\nWtedy nowa natchnęła myśl Peleja syna:\\r\\nZwróciwszy się na stronę płowy włos ucina,\\r\\nDotąd dla Sperchejosa nie tknięty na głowie,\\r\\nA w morze patrząc w takim odzywa się słowie:\\r\\n— «Spercheju! Więc na próżno ojciec z swej siwizny\\r\\nŚlubował, że gdy wrócę do miłej ojczyzny,\\r\\nTobie mój włos poświęci, stugłów da w ofierze\\r\\nI pięćdziesiąt baranów na twą cześć wybierze.\\r\\nGdzie się dymią przy źródle twe ołtarze wonne:\\r\\nTak ślubował, lecz śluby jego były płonne.\\r\\nWięc gdy mi zabroniły powrotu niebiosy,\\r\\nNiechajże miły Patrokl weźmie moje włosy».\\r\\n    Skończył i w ręku swego przyjaciela złożył.\\r\\nTym czynem żal obudził i smutek pomnożył…\\r\\nA pogrzebnicy z drzewa stos ogromny wznieśli.\\r\\nStokroć przydaną stopą długi i szeroki,\\r\\nI — płaczący — na wierzchu położyli zwłoki.\\r\\nTam Pelid mnóstwo owiec i wołów zabija\\r\\nI tłustością ich ciało Patrokla obwija;\\r\\nDalej członki rozciąga; tuż ręką życzliwą\\r\\nDwie bań nachyla z miodem i wonną oliwą,\\r\\nZ ciężkim jękiem obrządek odprawując taki.\\r\\nKładzie przy zmarłym cztery przepyszne rumaki,\\r\\nZ nimi dwa psy i piękne, i tłuczone padły,\\r\\nZ dziewięciu, co chleb z jego rąk i stołu jadły.\\r\\nA zemstą i wściekłością uniesiony razem.\\r\\nDwunastu zarznął Trojan okrutnym żelazem.\\r\\nZapuścił ogień, wszystko chcąc strawić ze stosem,\\r\\nNareszcie wzywał smutnym przyjaciela głosem:\\r\\n— «Żegnam cię, mój Patroklu! Ta cześć przy pogrzebie\\r\\nNiechaj cię nawet w ciemnym pocieszy Erebie!\\r\\nCo tylko ci przyrzekłem, wszystko wykonałem:\\r\\nRazem dwunastu Trojan z twoim spalę ciałem.\\r\\nSam Hektor nie od ognia na drzewie pożarty,\\r\\nLecz od chciwych psów będzie na sztuki rozdarty»…\\r\\n    Ale się stos Patrokla zmarłego nie palił,\\r\\nWięc w nowej myśli Pelid na bok się oddalił:\\r\\nDwa wiatry, z których jeden od zachodu wieje,\\r\\nDrugi z północy, wzywa, wino z czaszy leje\\r\\nI dla obu ślubuje wspaniałe ofiary,\\r\\nJeśli prędko przybędą i wzniecą pożary…\\r\\nWiatry wychodzą z szumem i pędzą obłoki,\\r\\nZaraz morze ryczącym oddechem wzburzyły,\\r\\nPotem na stos Patrokla obracają siły.\\r\\nWzniósł się szumiący płomień, ognie wszystko niszczą,\\r\\nWiatry, całą noc wiejąc, przeraźliwie świszczą;\\r\\nRównież całą noc Pelid, mając w ręku czarę,\\r\\nZ naczynia wino czerpał zwłokom na ofiarę.\\r\\nGrunt cały od słodkiego soku się rozpływał,\\r\\nOn lał i cień Patrokla po imieniu wzywał.\\r\\nJak ojciec łzami — syna oblewa popioły,\\r\\nKtóremu już gotował ślub Hymen wesoły,\\r\\nWtem go wzięła śmierć z wielką rodziców żałobą:\\r\\nTak, Patroklu, Achilles płaczący nad tobą\\r\\nOstatnią ci posługą swą miłość oznacza,\\r\\nCzołga się koło stosu, jęczy i rozpacza.\\r\\n    Już gwiazda ranna bliski światła powrót głosi,\\r\\nJuż różana Jutrzenka na niebie się wznosi,\\r\\nGdy wolnieć zaczął pożar, stos płomienie spasły;\\r\\nWiatry nazad wracają, gdy ognie wygasły,\\r\\nNa morzu trackim wznosząc ryczące bałwany.\\r\\nOddalił się na stronę bohater stroskany,\\r\\nPadł na ziemię, sen słodki zamknął mu powieki.\\r\\nAle wnet przy Atrydzie zgromadzone Greki\\r\\nPrzyszły, wszczął się zgiełk wielki; on się ze snu zrywa,\\r\\nWstaje i tymi słowy do nich się odzywa:\\r\\n— «Atrydo! I wy wodze, bólów moich świadki!\\r\\nTen kurzący się popiół, te smutne ostatki\\r\\nZgaśmy, nie oszczędzając w tym obrządku wina,\\r\\nA potem zbierzmy kości Menojtija syna.\\r\\nŁatwo je poznać: w środku leżał, gdy na stronie\\r\\nPaliły się i brańce trojańskie, i konie.\\r\\nZłożym je w złotej puszce, wkoło tłustość damy,\\r\\nAż też i ja odwiedzę czarne Hada bramy.\\r\\nNie chcę okazałości w dzisiejszym obrzędzie,\\r\\nNie chcę wielkiego grobu; dość na miernym będzie.\\r\\nLecz wy potem dźwigniecie grobowiec wyniosły,\\r\\nKtórzy po mnie to morze okryjecie wiosły».\\r\\n    Rzekł, a Grecy, powolni na jego życzenie,\\r\\nGaszą stos, lejąc wina obfite strumienie.\\r\\nOpadł popiół; ci z płaczem pełnego ludzkości\\r\\nTowarzysza zbierają opalone kości;\\r\\nTłustością obwinięte i złożone w złocie\\r\\nNiosą i kryją lekką zasłoną w namiocie.\\r\\nWreszcie bohaterowie, pracujący społem,\\r\\nWysypują grobowiec, zakreślony kołem,\\r\\nPulchną rzucając ziemię. Takie dzieło rzesza\\r\\nUkończywszy, do swoich namiotów pospiesza.\\r\\n    Ale Achilles ludy zatrzymuje w polu.\\r\\nLiczne zasiadły widze w niezmiernym półkolu…\\r\\nNajprzód dla jeźdźców takie wyznacza nagrody:\\r\\nBrankę w robotach biegłą, prześlicznej urody,\\r\\nI dwójuchy ma trójnóg najpierwszy w przegonie;\\r\\nDrugi nieujeżdżoną i noszącą w łonie\\r\\nBrzemię muła klacz bystrą, sześcioletnią zyska;\\r\\nJeszcze nie przysunione nigdy do ogniska,\\r\\nCzwórmiarowe naczynie lśniące — weźmie trzeci;\\r\\nDwa talenta dla tego, kto czwarty doleci;\\r\\nCzarę nieużywaną dla piątego chowa.\\r\\nTo wystawiwszy, wstaje i mówi w te słowa:\\r\\n— «Królu i wodze! Baczcie z Achajów młodzieżą!\\r\\nDla jeźdźców tu nagrody wystawione leżą.\\r\\nGdyby inny bohater był czczon tym obchodem,\\r\\nJa bym otrzymał pierwszość zwycięskim zawodem:\\r\\nMoim koniom nie zrówna żadnych koni dzielność,\\r\\nBo wiecie, że w udziele mają nieśmiertelność.\\r\\nNie biegać im, gdy zginął dozorca troskliwy;\\r\\nOn je mył, on oliwą namaszczał im grzywy.\\r\\nKarki tarzając w piasku, przejęte rozpaczą,\\r\\nStoją nieporuszone i Patrokla płaczą.\\r\\nWy więc wnidźcie w ten zawód, wy wszyscy z obozu,\\r\\nKto tylko z was jest pewny swych koni i wozu!»\\r\\n    Rzekł; jeźdźców kusi chwały i nagród podnieta.\\r\\nPierwszy Eumel powstaje, zacny syn Admeta,\\r\\nBiegły jeździec, i trudno, by drugi był taki.\\r\\nŚmiały Diomed Trosa zaprzęga rumaki\\r\\n(Zyskał na Ajnejaszu ten łup znakomity,\\r\\nSamego Feb ratował, że nie był zabity);\\r\\nTrzeci wstaje Menelaj (z bratem w wojsku włada),\\r\\nNajdzielniejsze do wozu bieguny zakłada…\\r\\nAntyloch, celujący w młodzieży szeregu,\\r\\nCzwarty do szlachetnego zabiera się biegu,\\r\\nSzybkość jego rumaków zna Pylów kraina.\\r\\nNestor się zbliża w troskach o miłego syna\\r\\nI naucza, choć biegłym zna go do zawodu:\\r\\n— «Synu! Zeus i Posejdon kochali cię z młodu\\r\\nI mądrego jeżdżenia wskazali ci sztukę:\\r\\nNie trzeba więc, bym dłuższą dawał ci naukę.\\r\\nBystrym kierować biegiem umie twoja ręka,\\r\\nAle masz konie cięższe, stąd ojciec się lęka:\\r\\nChoć drudzy lepiej mety niezdolni okrężyć,\\r\\nJednak dzielnością koni mogą cię zwyciężyć.\\r\\nWięc by cię nie minęły szacowne zakłady,\\r\\nSynu, posłuchaj bacznie ojca twego rady…\\r\\nKto nadto zaufany w dzielności swych koni\\r\\nWolnego na równinie biegu im nie broni,\\r\\nTo zamiast, by je wstrzymał, zapędza się śmiało;\\r\\nLecz komu się wskazówką doświadczenie stało,\\r\\nChociaż ma słabsze konie, na stronę nie zboczy,\\r\\nKu mecie zawsze jego obrócone oczy,\\r\\nWczas lejc ciągnie, najbliżej kołem kres obiega,\\r\\nA wszystkich przeciwnika poruszeń dostrzega.\\r\\nWskażą ci kres, mój synu, byś tam prosto pędził:\\r\\nJest pień, łokieć nad ziemią, który czas oszczędził,\\r\\nDwa go wspierają głazy, gdzie droga się zwęża,\\r\\nNaokoło zaś gładka przestrzeń go okręża…\\r\\nTam staraj się przybliżyć i twój wóz, i konie\\r\\nI sam pomnij ku lewej nachylić się stronie.\\r\\nKonia prawego głosem zachęcaj i biczem,\\r\\nPuszczaj mu wolne wodze, nie hamuj go w niczem;\\r\\nLewego zbliż do mety, ile tylko zdoła,\\r\\nTak, byś ją prawie otarł osią twego koła;\\r\\nLecz nie uderz i w smutek śmiałości nie zamień;\\r\\nZłamałbyś wóz, lub konie skaleczył o kamień,\\r\\nDrugim śmiech, a ty ciężkim wstydem byś się zalał.\\r\\nBądź więc, synu, ostrożny, ażebyś ocalał.\\r\\nA kiedy już okrążysz metę, jak należy,\\r\\nŻaden cię nie doścignie, żaden nie ubieży…»\\r\\n    Takowa była ojca troskliwego rada.\\r\\nSkończywszy ją odchodzi, na miejscu usiada.\\r\\nMeryjon piąty sprzęga konie długogrzywe.\\r\\nRzucili w szyszak znaki jeźdźce chwały chciwe,\\r\\nSami wsiedli. Wstrząsł Pelid; los miejsca rozdziela:\\r\\nPierwsze dla Antylocha, drugie dla Eumela,\\r\\nTrzecie Menelaj, czwarte Meryjon dostaje,\\r\\nMężnemu Tydydowi ostatnie los daje.\\r\\nJuż gotowi — porządkiem wszyscy ustawieni;\\r\\nAchilles metę z dala wskazał na przestrzeni.\\r\\nFojniksa, druha ojca, posłał, by tam siedział,\\r\\nZważał ich bieg i wiernie o wszystkim powiedział.\\r\\n    Razem podnieśli bicze i lejce srebrzyste\\r\\nWstrzęśli, i wykrzyknęli na konie ogniste;\\r\\nTe od naw wyskakują w chwalebne przegony.\\r\\nTuman piasku wartkimi kopyty wzruszony\\r\\nJak chmura się podnosi; wiatr igra pierzchliwy\\r\\nLekko miotając w biegu rozpuszczone grzywy.\\r\\nWozy — raz w polu równym — gładkim płyną tokiem,\\r\\nZnowu się w górę wznoszą gwałtownym podskokiem.\\r\\nJeźdźcy stoją, zwycięstwa żądzą piersi dyszą,\\r\\nBiją serca, nad końmi nachyleni wiszą.\\r\\nTe lecą pośród kurzu; lecz gdy w bystrym biegu\\r\\nNa powrót ku morskiemu zwracają się brzegu,\\r\\nWzmagają pęd, każdego moc jawnie się znaczy.\\r\\nWybiegł Eumel, od lekkich uniesiony klaczy;\\r\\nTuż na Trosa ogierach Diomed go tyka,\\r\\nGorącym tchnieniem grzeją ramię przeciwnika,\\r\\nNad nim z wyniesionymi wylatują głowy\\r\\nI każdym skaczą rzutem na wóz Eumelowy.\\r\\nByłby odniósł zwycięstwo lub wątpliwe zrobił,\\r\\nLecz nie chcąc, by się chwałą tak piękną ozdobił,\\r\\nFeb z ręki Diomeda wytrącił bicz świetny.\\r\\nGniewu łzą lice skropił bohater szlachetny,\\r\\nGdy na przedzie daleko przeciwnika zoczył,\\r\\nA jego wóz się w tyle opieszale toczył.\\r\\nLecz chytry postęp Feba Pallada postrzegła\\r\\nI zaraz do lubego bohatera zbiegła;\\r\\nTchnie koniom dzielność, bicza powrotem go cieszy,\\r\\nSama zaś gniewem tchnąca do Eumela śpieszy,\\r\\nŁamie jarzmo i chlubne nadzieje omyla:\\r\\nW bok wyskakują klacze, dyszel się nachyla,\\r\\nOn sam toczy się z wozu i pada przy kole,\\r\\nSkrwawiony na ramionach, na licach, na czole.\\r\\nObfita łza oblewa twarz Admeta syna,\\r\\nA ból niewytrzymany w piersiach głos ucina.\\r\\nW tyle rzuca Diomed wozy wszystkie cztery,\\r\\nDaleko naprzód pędząc nieścigłe ogiery;\\r\\nNową zagrzane mocą jak wicher leciały,\\r\\nBo Pallas pięknej życzy rycerzowi chwały.\\r\\nZa nim dąży Menelaj, śpieszy Ajte płocha\\r\\nWtenczas do koni słychać ten głos Antylocha:\\r\\n— «Dążcie i nie dajcie się, me konie, spośledzić!\\r\\nAch, nie pragnę ja wozu Tydyda uprzedzić,\\r\\nNie z jego ognistymi ogiery spór wiodę:\\r\\nJemu pierwszą Pallada przeznacza nagrodę.\\r\\nLecz starajcie się wozu dogonić Atryda,\\r\\nNie zostawajcie w tyle. O! Jaka ohyda,\\r\\nJeśliby was klacz Ajte przewyższyła w pędzie!\\r\\nGdzie wasz bieg? Ustajecie? Co mówię, to będzie!\\r\\nJeśli się spodlę waszym biegiem opieszałym,\\r\\nNie będzie o wygody wasze Nestor dbałym,\\r\\nNie obrok da, żelazo wam utopi w łonie.\\r\\nNuż więc! Natężcie siły, śpieszcie moje konie!\\r\\nMam sposoby, wy tylko nie folgujcie nodze,\\r\\nI podstępem w tej ciasnej wyścignę go drodze».\\r\\n    Tak on konie groźnymi słowy upomina.\\r\\nTe lecą, wnet przed oczy stawia się cieśnina;\\r\\nObfite, w czasie zimy zebrane potoki\\r\\nWylizały wzdłuż drogi w polu rów głęboki.\\r\\nTędy pędzi Menelaj konie i zachęca,\\r\\nBał się starcia z drugimi; Antyloch wóz skręca\\r\\nI bokiem bieżąc ściga swego przeciwnika.\\r\\nMenelaj to postrzegłszy blednie i wykrzyka:\\r\\n— «Co czynisz? Wstrzymaj konie! Nie widziszli jasno,\\r\\nŻe wkrótce będzie szerzej? W tym miejscu zbyt ciasno!\\r\\nNa płaszczyźnie mnie wyprzedź, tu nie masz sposobu.\\r\\nTwoja płochość być może zgubą dla nas obu».\\r\\n    Lecz próżno groził, próżno Antylocha łajał.\\r\\nOn jakby głuchy pędził i razy podwajał.\\r\\nA ile, doświadczając sił, ramieniem tęgiem\\r\\nCzłowiek młody na polu cisnąć może kręgiem,\\r\\nO tyle tam Antyloch naprzód ubiegł przedział.\\r\\nMenelaj wóz zatrzymał i na miejscu siedział,\\r\\nWidząc, gdyby upornie o wygraną biegli,\\r\\nStarliby konie, wozy, sami w piasku legli.\\r\\nJednak ciężko rozgniewan tak woła z daleka:\\r\\n— «Nie masz podstępniejszego nad ciebie człowieka!\\r\\nRozumem zaszczycałeś dotąd wiek twój młody,\\r\\nLecz i tak bez przysięgi nie weźmiesz nagrody».\\r\\n    Rzekł i konie zachęca: — «Niech was żal nie ściska,\\r\\nBieg wasz łatwo tę korzyść niewielką odzyska;\\r\\nStare tamte bieguny, prędzej więc ustaną;\\r\\nWam rześka młodość pewną zaręcza wygraną».\\r\\n    Skończył: te, wolę pana w takiej słysząc grozie,\\r\\nLecą i wnet stanęły przy ubiegłym wozie.\\r\\n    Na zawód mężów Grecy wzrok trzymają wryty:\\r\\nWidzą tuman, wartkimi wzruszony kopyty.\\r\\nNa wyższym siedząc miejscu Krety wódz sędziwy\\r\\nPostrzegł konie, lekkimi miotające grzywy;\\r\\nOn, choć bardzo z daleka, poznał głos rycerza,\\r\\nI koń znaczny swą maścią w oczy go uderza,\\r\\nBo kasztanowym włosem lśni się postać cała,\\r\\nA na czole jak księżyc gwiazda świeci biała.\\r\\nZatem powstawszy w takim odzywa się słowie:\\r\\n— «Przyjaciele! Achajów przemożni wodzowie!\\r\\nSamli widzę, czy wasze oczy to postrzegły?\\r\\nInny jeździec i konie na przodek wybiegły:\\r\\nTe, które dotąd lekką celowały nogą,\\r\\nZapewne obrażone, pośpieszać nie mogą…\\r\\nLub jeździec wcześnie wodzy zatrzymać nie zdążył,\\r\\nUpuścił je, lub metę niezręcznie okrążył:\\r\\nUpadł więc, wóz potrzaskał, i zapęd szalony\\r\\nZdziczałe uniósł konie gdzieś w dalekie strony.\\r\\nPatrzcie więc! Może lepiej z was który osądzi:\\r\\nJa uznaję, jeżeli tylko wzrok nie błądzi,\\r\\nMężnego wodza, z rodu etolskiego męża:\\r\\nSyn Tydeja, Diomed, on w biegu zwycięża».\\r\\n    Na ten głos Oileja syn, Ajas, się zżymał,\\r\\nBo pragnął, aby Eumel zwycięstwo otrzymał,\\r\\nTak więc uszczypliwymi słowy odpowiada:\\r\\n— «Czemu sądzisz? Źle czyni, kto za wcześnie gada!\\r\\nTeż same klacze bystrym wyprzedzają skokiem.\\r\\nNiś ty z Greków najmędrszy, ni celujesz wzrokiem,\\r\\nA już wydałeś wyrok? Chciej językiem rządzić:\\r\\nZasiedli tu bieglejsi, im przystoi sądzić.\\r\\nTe, co były w początku, klacze są na przedzie,\\r\\nMa wodze w ręku Eumel i najpierwszy jedzie».\\r\\n    Na to wódz Kretów bardzo rozgniewany rzecze:\\r\\n— «Cała twa moc w języku, kłótliwy człowiecze!\\r\\nNiższy od wszystkich pychą wzdymasz się nikczemną.\\r\\nO drogi sprzęt, o trójnóg uczyń zakład ze mną!\\r\\nNiechaj sporu sąd będzie przy Agamemnonie,\\r\\nByś poznał z twoją szkodą, czyje pierwsze konie».\\r\\n    Zerwał się nagle Ajas z miejsca, w którym siedział,\\r\\nByłby jeszcze ostrzejszym tonem odpowiedział,\\r\\nMoże by dalej poszła kłótnia zapalczywa,\\r\\nGdy powstaje Achilles i tak się odzywa:\\r\\n— «Przestańcie tego swaru, przyjaciele moi!\\r\\nTa kłótnia wam obydwom wcale nie przystoi;\\r\\nNie znieślibyście w drugich tak niesfornych krzyków,\\r\\nPatrzcie zatem spokojnie na bieg zawodników.\\r\\nCo teraz jest wątpliwe, wkrótce jawne będzie:\\r\\nW tak bystrym oni walczą o zwycięstwo pędzie,\\r\\nIż przed naszym obliczem staną w czas niedługi;\\r\\nWtedy wszyscy ujrzycie, kto pierwszy, kto drugi».\\r\\n    Tak mówią. Już Diomed ich wzroku nie mylił,\\r\\nZbliżył się, z biczem w ręku na razy się schylił;\\r\\nKonie, w górę wartkimi wznosząc się kopyty,\\r\\nLeciały, jeździec piasku tumanem okryty;\\r\\nToczy się wóz błyszczący i miedzią, i złotem,\\r\\nA koła tak się lekkim kręciły obrotem,\\r\\nŻe ślad kolei w piasku widzieć się nie daje.\\r\\nNiedługo za szrankami konie i wóz staje;\\r\\nTe gęsty dech oddają, w biegu zadyszałe,\\r\\nZlana ich głowa potem, zlane piersi całe.\\r\\nSkacze z wozu Diomed, bicz na jarzmie zwiesza,\\r\\nA Stenel po nagrodę czym prędzej pośpiesza;\\r\\nZaleca wziąć dziewicę i naczynie drogie,\\r\\nSam zaś wyprzęga z wozu konie wiatronogie.\\r\\n    Za nim Antyloch dąży czym prędzej do staja;\\r\\nPodstępem, nie szybkością ubiegł Menelaja…\\r\\nGiermek Idomeneja dobiegł kresu czwarty,\\r\\nJednak na rzut oszczepu był za królem Sparty.\\r\\nMiał on pięknego kształtu, ale ciężkie konie,\\r\\nI sam nie dosyć w jezdnym celował przegonie.\\r\\nCo był pierwszy, ostatni syn Admeta jedzie.\\r\\nCiągnie wóz potrzaskany, konie z wolna wiedzie.\\r\\nZlitował się Achilles na przypadek taki:\\r\\n— «Najzręczniejszy — rzekł — jeździec, najlepsze rumaki,\\r\\nOstatnie wzięły miejsce. Słodząc tę przygodę,\\r\\nJak słuszność każe, drugą dajmy mu nagrodę,\\r\\nA pierwsza niech przy synu Tydeja zostanie».\\r\\n    Wielkim okrzykiem Grecy stwierdzili to zdanie.\\r\\nByłby klacz dał, umocnion od nich w tym zamyśle,\\r\\nGdy Antyloch przy swoich prawach stojąc ściśle:\\r\\n— «Nie czyń — mówi — Achillu, choć to lud pochwalił,\\r\\nGdyż bym się sprawiedliwie na ciebie rozżalił.\\r\\nW tym postępku skrzywdzenie moje oczywiste:\\r\\nŻe szwankował i jeździec, i konie ogniste,\\r\\nJaż na tym cierpieć będę? Sam Eumel zawinił.\\r\\nCzemuż pierwej do bogów ślubu nie uczynił?\\r\\nPrzy ich wsparciu ostatni nie wróciłby z pola.\\r\\nLecz jeżeli cię jego dotyka niedola,\\r\\nMasz złoto, branki, konie, miedź, masz liczną trzodę,\\r\\nDaj mu z tego większą niż moja nagrodę,\\r\\nDaj ją potem lub zaraz; nie zajrzę mu łaski,\\r\\nWszyscy twój czyn zgodnymi uwielbim oklaski.\\r\\nTej nie dam, gdyż bym duszę okazał nikczemną:\\r\\nKto chce wziąć, pierwej bronią rozprawi się ze mną!»\\r\\n    Ten zapał Achillowi bardzo się podoba\\r\\n(Kochani byli sobie towarzysze oba),\\r\\nA więc rzecze z uśmiechem tak do przyjaciela:\\r\\n— «Chcesz, abym co innego znalazł dla Eumela?\\r\\nUczynię, dam mu zaraz pancerz znamienity,\\r\\nW polu z Asteropeja mężnego zdobyty:\\r\\nObwód go z białej cyny opasuje wkoło\\r\\nNa taki dar zapewne rozjaśni swe czoło».\\r\\n    I aby nieszczęsnego natychmiast pocieszył,\\r\\nPosłał Automedona, ten z darem pospieszył,\\r\\nPelid go radosnemu Eumelowi daje.\\r\\nGniewny na Antylocha Menelaj powstaje,\\r\\nPodał mu herold berło, nakazał milczenie.\\r\\nMówi, słów jego ze czcią słucha zgromadzenie:\\r\\n— «Co za obłęd twój rozum, Antylochu, skaził?\\r\\nZdradąś mi wydarł chwałę, konieś mi obraził.\\r\\nNaparłeś na mnie gwałtem, lubom na cię wołał;\\r\\nInaczej byś mnie nigdy wyprzedzić nie zdołał.\\r\\nSzlachetne wodze Greków! Was biorę za sędzie!\\r\\nSamej żądam słuszności, względu niech nie będzie.\\r\\nNie chcę ja nigdy celem być rozmów złorzecznych.\\r\\nNie chcę, by kto powiedział z Achajów walecznych,\\r\\nŻe Antylocha kłamstwem Atryd uciemiężył\\r\\nI choć siłą był wyższy, końmi nie zwyciężył.\\r\\nCzemuż bym sam nie sądził, gdy dam takie zdanie,\\r\\nŻe wszyscy tu przytomni zgodzicie się na nie?\\r\\nPrzybliż się, Antylochu! Stań przy jarzmie z biczem,\\r\\nDotknij koni i przysiąż przed boga obliczem,\\r\\nKtóry ziemię otacza od brzegu do brzegu,\\r\\nŻe wóz mój bez podstępu zatrzymałeś w biegu».\\r\\n— «Królu! — rzecze Antyloch — nie chciej się obrażać\\r\\nI racz mi w tym zdarzeniu cokolwiek pobłażać.\\r\\nZważ, jak ja młodym jestem przy tobie człowiekiem:\\r\\nTy mnie i przymiotami przewyższasz, i wiekiem;\\r\\nWiesz, że młodości muszą towarzyszyć błędy,\\r\\nRada miałka a myśli porywcze zapędy.\\r\\nNiech więc twoje wspaniałe serce mi wybaczy;\\r\\nJa ci sam chętnie wziętej odstępuję klaczy.\\r\\nChceszli mieć co mojego, dam w tę samą chwilę\\r\\nI raczej się do wszystkich żądań twych przychylę,\\r\\nNiż żebym wyrzucony był z twojego serca\\r\\nLub został przeciw bogom sprośny przeniewierca».\\r\\n    Rzekł i klacz Atrydowi powraca uprzejmie:\\r\\nWraz jego serce słodkie wesele obejmie.\\r\\nA jaka na zielonej niwie wedle kłosa\\r\\nW orzeźwiających kroplach rozlewa się rosa,\\r\\nTakie czucie wnętrzności króla napełniło,\\r\\nWięc do niego w tych słowach odzywa się miło:\\r\\n— «Składam gniew, ustępuję klacz dla Antylocha.\\r\\nDawniej w tobie nie była myśl lekka i płocha,\\r\\nDzisiaj nad roztropnością przemógł wiek twój młody.\\r\\nDrugi raz lepszym nie bierz podstępem nagrody.\\r\\nDla innego nie byłbym łatwo ubłagany,\\r\\nAle ty i twój ojciec, i twój brat kochany\\r\\nTyle dla mojej sprawy czynicie statecznie!\\r\\nWracam przyjaźń, o wszystkim zapominam wiecznie.\\r\\nWeź klacz, choć mnie należy: niech lud widzi cały,\\r\\nŻe nigdy być nie umiem dumny i zuchwały».\\r\\n    Natychmiast w Noemona ręce klacz oddaje,\\r\\nSam szlachetnie na pięknym naczyniu przestaje;\\r\\nMeryjon wziął z porządku dwa talenta złota.\\r\\nAchilles czarę, w której przecudna robota,\\r\\nZanosi do Nestora przez rząd Greków długi:\\r\\n— «Weż to, starcze, szanowny z wieku i zasługi!\\r\\nNiech ci pamiątką będzie Patrokla pogrzebu:\\r\\nPodobało się wziąć go z oczu naszych niebu!\\r\\nTę ja ci czarę dzisiaj ofiaruję darem,\\r\\nBo będąc przygnieciony tylu lat ciężarem,\\r\\nNie uzbroisz się w rzemień, ni pójdziesz w zapasy;\\r\\nBieg, oszczep nie dla ciebie: już to nie twe czasy».\\r\\nDaje mu upominek, on chętnie odbiera:\\r\\n— «Prawda z twoich ust, synu, odzywa się szczera:\\r\\nWyzuła mnie z młodości sił starość niewdzięczna,\\r\\nNogi moje ściężały, prawica niezręczna,\\r\\nCzemuż we mnie ta czerstwość dziś nie odmłodnieje,\\r\\nJaką miałem, gdy mężni składali Epeje\\r\\nAmarynkeja, króla, w podziemne siedliska,\\r\\nA syny na cześć ojca sprawiały igrzyska!\\r\\nNikt mi do chwalebnego nie zrównał zawodu\\r\\nNi z Pylów, ni z Epejów, ni z Etolów rodu…\\r\\nTaki byłem — dziś młodym ten zaszczyt pozostał.\\r\\nPoddaję się starości smutnej, już czas minął,\\r\\nKiedym ja świetnie między bohatery słynął.\\r\\nTy pójdź kończyć twojego obchód przyjaciela:\\r\\nWdzięcznie biorę, co twoja przyjaźń mi udziela;\\r\\nWidzę, że Nestor zawsze w sercu twym się mieści.\\r\\nZnając, do jakiej prawo mam u Greków cześci,\\r\\nOddałeś należyty zaszczyt siwej głowie.\\r\\nNiechaj ci ten uczynek nagrodzą bogowie».\\r\\n    Wysłuchawszy pochlebnej Nestora pochwały,\\r\\nIdzie w koło Achilles, gdzie Greki siedziały,\\r\\nI nowe im zachęty wystawia przed oczy:\\r\\n— «Kto, w twardy rzemień zbrojny, krwawą walkę stoczy?\\r\\nSześcioletnia i trwała na prace mulica,\\r\\nKtórą ledwie najtęższa uchodzi prawica,\\r\\nZwiązana stoi w środku, zwycięzcy nagrodą;\\r\\nPuchar zwyciężonemu nieszczęścia osłodą»…\\r\\n    Rzekł. Widzi zgromadzenie ogromnego chłopa:\\r\\nWstał biegły w takich walkach Epej, syn Panopa,\\r\\nSchwycił ręką mulicę i rzekł wpośród rzeszy:\\r\\n— «Niech po ten piękny puchar kto inny pośpieszy:\\r\\nMulicy nikt mi z Greków nie wydrze i mniemam,\\r\\nŻe równego w tej walce przeciwnika nie mam…»\\r\\n    Milczą, tak ich Epeja zastraszyła ręka;\\r\\nSam się syn Mekysteja Eurial nie lęka.\\r\\nTroskliwy o zaszczyty swego przyjaciela,\\r\\nŚmiałego z siebie jeszcze Diomed ośmiela:\\r\\nOn w nim dobrą nadzieją ochotę podwoił,\\r\\nSam przepasał, sam jego prawicę uzbroił.\\r\\nWeszli w koło, twardymi obciążeni pasy,\\r\\nI oba, wzniósłszy ręce, z wielkimi hałasy\\r\\nStoczyli bój, zmieszanym grożąc sobie ciosem.\\r\\nBite szczęki gwałtownym jęczały odgłosem,\\r\\nPot hojny płynął, każdy swą sztukę wysilił.\\r\\nWpadł Epej, a Eurial głowę w tył nachylił,\\r\\nAle próżno się chronił przed natarciem śmiałem:\\r\\nWziął ciężki raz i wielkim okrył ziemię ciałem.\\r\\nJak skacze wyrzucona na brzeg burzą czarną\\r\\nRyba, którą wnet morskie bałwany ogarną:\\r\\nTak się Eurial, wziąwszy raz ogromny, wzdrygnął,\\r\\nSkoczył i padł; zwycięzca Epej go podźwignął.\\r\\nZaraz i w przyjaciołach miał pomoc gotową;\\r\\nWlecze nogi, krwią pluje, słabą chwieje głową.\\r\\nPuchar, osłodę klęski, wziął jeden z młodzieży,\\r\\nOn na stronie, bez ruchu, nieprzytomny leży.\\r\\n    Jużci nowe nagrody Greków serca łechcą,\\r\\nDla tych, co trudną walką zapasu pójść zechcą:\\r\\nTrójnóg dostatnie szermierz najpierwszy w tym boju,\\r\\nDwunastu wołów ceny, a w nagrodę znoju\\r\\nDziewicę wartą cztery woły, kto ulegnie…\\r\\n    Wstał Ajas Telamoński olbrzymiej postawy,\\r\\nWstał podstępny Odyseusz; zwłoki żadnej nie ma:\\r\\nPrzepasani, rękami chwycą się obiema:\\r\\nTak dwu balów budownik łączy w górze czoła,\\r\\nŻe domu najmocniejszy ruszyć szturm nie zdoła.\\r\\nOd wytężonych dłoni obu trzeszczą boki.\\r\\nPot im z członków słonymi leje się potoki;\\r\\nJeden drugiego mocno w silnych rękach trzyma,\\r\\nW czerwonych dęgach ciało na grzbiecie się wzdyma,\\r\\nA oni coraz bardziej swe siły wzmagali:\\r\\nTak ich trójnóg i pięknej sławy żądza pali.\\r\\nAjas Odysa nie mógł swoją złamać mocą,\\r\\nNie mógł Odys Ajasa. Gdy się długo pocą,\\r\\nTęsknotę już czyniła walka uporczywa;\\r\\nWtem się do przeciwnika Ajas tak odzywa:\\r\\n    — «Dźwignij mnie, lub ja ciebie dźwignę, Odyseju!\\r\\nKomu da Zeus, zwycięży w tym ciężkim turnieju».\\r\\n    Rzekł i dźwignął; lecz Odys w tej chwili przytomny\\r\\nUderzył pod kolana: padł Ajas ogromny,\\r\\nPadł na wznak, a Odyseusz piersi mu przytoczył.\\r\\nZdumiał się lud, gdy widok niespodziany zoczył.\\r\\nWstali. Dźwignął Odyseusz siłami wszystkiemi,\\r\\nLecz nie podniósł Ajasa, ledwie ruszył z ziemi.\\r\\nA wtem się mu kolana zgięły w ciężkiej próbie,\\r\\nUpadł: obadwa legli na piasku przy sobie.\\r\\nJuż po trzeci raz jeden drugiego się imał,\\r\\nKiedy powstał Achilles i walkę zatrzymał:\\r\\n— «Przestańcie! Dłużej waszych sił wycieńczać szkoda.\\r\\nRówne obu zwycięstwo i równa nagroda.\\r\\nNiech drudzy walczą Grecy o nowe zapłaty».\\r\\nUsłuchali, proch strzęśli i odziali szaty.\\r\\n    Dla biegu stawia dary przed Greków oczyma:\\r\\nStoi ze srebra czasza, która sześć miar trzyma:\\r\\nTrudno na całej ziemi o równe naczynie,\\r\\nSydońskiego dowcipu w nim robota słynie…\\r\\nDrugi zaś biegun wołu tłustego posiędzie,\\r\\nA pół talentu weźmie, kto ostatni będzie.\\r\\n— «Wstańcie — rzekł — kogo łechce wygranej nadzieja!»\\r\\n    Z pośpiechem z miejsca swego wstał syn Oileja,\\r\\nWstał Odyseusz roztropny i Antyloch młody,\\r\\nWyższy nad rówienników przez lekkie zawody.\\r\\nAchilles metę wskazał, oni stoją rzędem,\\r\\nA skoro znak wydano, wyskoczyli pędem.\\r\\nBiegli, równinę chciwym pożerając okiem:\\r\\nPierwszy Ajas, Odyseusz tuż za jego krokiem…\\r\\nPrzyjazny okrzyk powstał, życząc, by zwyciężył;\\r\\nOn tym bardziej zapalon bystry bieg natężył,\\r\\nLecz kiedy prawie byli tuż przy samym kresie,\\r\\nOdyseusz do Pallady taka modłę niesie:\\r\\n— «Niech mnie w biegu twa pomoc zwycięzcą uczyni»!\\r\\n    Nie bez skutku się udał do swojej bogini:\\r\\nWlała mu w członki czerstwość, nową lekkość w nogi.\\r\\nI kiedy już wytkniętej dobiegali drogi,\\r\\nPadł Ajas. Od Pallady przyszła ta ohyda:\\r\\nW miejscu śliskim, krwią zlanym, gdzie ręka Pelida\\r\\nRżnęła woły ryczące pod zabójczym ciosem,\\r\\nZwalił się, nabrał gnoju i gębą, i nosem.\\r\\nUbiegł Odyseusz, pierwszym darem się zaszczycił.\\r\\nPowstał też Ajas z ziemi, za róg wołu chwycił\\r\\nI plując gnojem, smutny, rzecze między Greki:\\r\\n— «Odyseusz ma wygraną z Pallady opieki.\\r\\nOna mu wszędzie matką». — Na te jego skargi\\r\\nWszystkich Greków powszechny śmiech uwdzięczył wargi.\\r\\nTrzeci Antyloch — trzecią miał nagrodę daną,\\r\\nLecz nie zasmucon swoją bynajmniej przegraną…\\r\\n    Achill znów stawia oszczep pomiędzy rycerze\\r\\nI szyszak, i przyłbicę: zbroja okazała;\\r\\nTę z Sarpedona ręka Patrokla dostała.\\r\\nWstaje więc i warunki takie zapowiada:\\r\\n— «Wodze, których najlepiej dłoń orężem włada,\\r\\nNiech świetną wdziawszy zbroję walczą o nagrody,\\r\\nDając przed Greki swojej zręczności dowody.\\r\\nOd czyjego krew pierwsza wytryśnie pocisku,\\r\\nMiecz z głownią wysadzaną srebrem weźmie w zysku…\\r\\nResztę zbroi podzielą: jeszcze obu potem\\r\\nPyszną uczczę biesiadą pod moim namiotem».\\r\\n    Tak rzekł; wraz Telamona wielki syn powstaje.\\r\\nDiomed jego bronią strwożyć się nie daje.\\r\\nWdziawszy na boku zbroję, śmiałym idą krokiem,\\r\\nGroźnym oba na siebie poglądając okiem;\\r\\nNa ten widok Achaje zdumieli się wszyscy.\\r\\nA kiedy już rycerze byli siebie bliscy,\\r\\nTrzykroć natarł i trzykroć każdy cios wymierzył.\\r\\nWtem Ajas przeciwnika w paiżę uderzył,\\r\\nLecz grot nie sięgnął ciała, pancerz go odbija.\\r\\nOd Tydyda Ajasa zagrożona szyja,\\r\\nW nią godzi cios nad tarczą; lud zaczął się trwożyć,\\r\\nKrzyknął, żeby już koniec tej bitwie położyć\\r\\nI obu bohaterom równe dać zapłaty.\\r\\nJednak nadto wziął Tydyd miecz i pas bogaty.\\r\\n    Wódz wyniósł krąg żelazny: — «Wyjdźcie, towarzysze!\\r\\nPatrzmy, kto w tym rodzaju walki się popisze!\\r\\nNiech zwycięzca najszersze dziedzictwa posiędzie,\\r\\nNa lat pięć to żelazo wystarczać mu będzie;\\r\\nNie ucierpi on żadnej w gospodarstwie szkody,\\r\\nŚląc do miasta swych ludzi od pługa lub trzody».\\r\\nWstaje Polipojt, jeden z największych rycerzy,\\r\\nLeontej, który siłą z bogami się zmierzy,\\r\\nAjas i Epej idą do tegoż igrzyska.\\r\\nStają, bierze krąg Epej, zakręca i ciska:\\r\\nUśmiechał się na taki widok lud przytomny.\\r\\nLeontej dalej jeszcze rzucił krąg ogromny;\\r\\nAjas mocą swej ręki obydwu zwyciężył.\\r\\n    Wtedy Polipojd ramię żylaste natężył,\\r\\nCisnął; a jak daleko kij pasterski pada,\\r\\nWpośród rozproszonego wymierzony stada,\\r\\nTak szczęśliwy rzut jego nad wszystkie daleki;\\r\\nNa to krzyk zadumienia powstał między Greki.\\r\\nTowarzysze rycerza łączą siły razem\\r\\nI z pozyskanym idą do floty żelazem.\\r\\n    Achilles, aby nowy dał widok gromadzie,\\r\\nDziesięć siekier dwusiecznych, dziesięć prostych kładzie.\\r\\nWzniesiono maszt na piasku: na wierzchu trwożliwy\\r\\nNicią przywiązan gołąb, cel brzmiącej cięciwy.\\r\\n— «Od czyjego — rzekł — będzie ptak raniony grotu,\\r\\nTen siekiery dwusieczne weźmie do namiotu;\\r\\nKto chybiwszy gołębia, dotknie uwiązanie,\\r\\nJako mniej zręczny, proste siekiery dostanie».\\r\\n    Wstaje Teukros, z nim walkę chce Meryjon dzielić.\\r\\nWstrzęśli losy w przyłbicy, kto pierwszy ma strzelić.\\r\\nPadł los Teukra. Łuk napiął, lekki grot wyrzucił,\\r\\nAle oczekiwanie jego Feb zasmucił,\\r\\nBo też zaniechał bogu łuku rycerz młody\\r\\nŚlubować na ofiarę jagniąt pierworody.\\r\\nChybił ptaka, od Feba wydarta mu chwała,\\r\\nJednakże nić przecięła jego lekka strzała.\\r\\nWylatuje ptak w niebo, nić na ziemię pada:\\r\\nZ wielkim okrzykiem poklask dała mu gromada.\\r\\nJuż miał Meryjon strzałę nasadzoną pióry,\\r\\nŁuk wyrwał z ręki Teukra, wymierzył do góry,\\r\\nBogu zaś, co w niechybnej strzały puszcza mierze,\\r\\nPierworodne jagnięta ślubuje w ofierze,\\r\\nI ptaka bystrym koła kreślącego lotem,\\r\\nPod niebem, w środek skrzydła utrafia swym grotem.\\r\\nTen niedługo przy stopach upadł Meryjona.\\r\\nA biedny gołąb ranny, wprzód niżeli skona,\\r\\nSiada chwilę na maszcie, lekko skrzydłem rucha,\\r\\nA potem się rozciąga i pada bez ducha.\\r\\nPatrząc na taki widok, lud grecki się zdumiał.\\r\\nPrzeto Meryjon, który lepiej strzelać umiał,\\r\\nDwusieczne miał siekiery; choć zręczny do strzały,\\r\\nLecz mniej trafny, wziął Teukros dar mniej okazały.\\r\\n    Jeszcze Achilles, dzidę wystawiwszy w gminie\\r\\nI warte wołu, w kwiaty wyrżnięte naczynie,\\r\\nW tych, co najlepiej cisną oszczepem, chęć budzi.\\r\\nPowstaje Agamemnon, król najwyższy ludzi.\\r\\nW tym boju z nim się mierzyć Meryjon gotowy,\\r\\nGdy bohater takimi odzywa się słowy:\\r\\n— «Nie trzeba, byś w tej, królu, doświadczał się próbie:\\r\\nI w sile, i zręczności nikt nie zrówna tobie.\\r\\nKaż więc pod namiot komu iść z pierwszą nagrodą;\\r\\nMeryjon weźmie drugą, lecz za twoją zgodą.\\r\\nTak ja radzę». Król przystał na rycerza zdanie,\\r\\nNie odbyło się zatem broni doświadczanie.\\r\\nMeryjonowi dana od Achilla dzida,\\r\\nTaltyb poniósł naczynie pod namiot Atryda.\\r\\n\\r\\n\\r\\n\\r\\nKsięga XXIV\\r\\n\\r\\nZakończone igrzyska, rozchodzą się ludy,\\r\\nPo wieczerzy w spoczynku dzienne topiąc trudy.\\r\\nSam Pelid w łzach ustawnych swe bole natęża,\\r\\nI sen, co wszystkie rzeczy żyjące zwycięża,\\r\\nNie chwycił go: daremnie rzucił się na łoże…\\r\\nCiągle myśli o druhu, obfite łzy toczy,\\r\\nJuż bokiem, grzbietem pościel, już piersiami tłoczy,\\r\\nTo nagle się porywa, błędnym chodzi krokiem\\r\\nNad brzegiem, aż Jutrzenka pięknym spojrzy okiem.\\r\\nZnowu zaprzęga bystre konie i powrozem\\r\\nUwiązawszy trup nagi Hektora za wozem,\\r\\nZajadły, trzykroć włóczy przy Patrokla grobie;\\r\\nSam wraca do namiotu, aby spocząć sobie,\\r\\nA trup rzuca na piasku smutnie rozciągnięty.\\r\\nLecz nad zmarłym Hektorem Feb, litością tknięty,\\r\\nZelżone jego zwłoki od zepsucia bronił…\\r\\n    Dwunasty raz powstała Jutrzenka różowa,\\r\\nGdy nieśmiertelnym rzecze Apollo w te słowa:\\r\\n— «Nielitośni bogowie, mszczący się bez miary!\\r\\nCzy was Hektor mnogimi nie błagał ofiary?\\r\\nWy się jednak pastwicie nad nędznym po zgonie,\\r\\nNie chcecie go powrócić ojcu, matce, żonie,\\r\\nSynowi i spółziomkom, aby ręką bratnią\\r\\nZłożywszy go na stosie, cześć dali ostatnią.\\r\\nPelid wam miły, człowiek bez czucia, bez duszy,\\r\\nKtórego twardych piersi żaden wzgląd nie ruszy.\\r\\nLwa srogość nosi w sercu. Jako lew do stada,\\r\\nW swej sile dumnie ufny, zapalony wpada\\r\\nI pasące się woły zabija przy żłobie:\\r\\nTak Achilles przytłumił wszelkie czucie w sobie.\\r\\nNie dość ma, że Hektora zwalił swym orężem:\\r\\nWłóczy go, nad umarłym natrząsa się mężem.\\r\\nMimo swą siłę, za to oburzy gniew boży,\\r\\nBo na cóż to na ziemię nieczułą się sroży»?\\r\\n    Na te słowa się w Hery oczach gniew zapali:\\r\\n— «Jeśli Hektor i Pelid w jednej u was szali,\\r\\nNatenczas Apollina skarg słuchać możecie.\\r\\nLecz kto ten Hektor, chciejcie zważyć bogi, przecie:\\r\\nWszak śmiertelny i piersi ssał śmiertelnej matki;\\r\\nAchilles — syn bogini; tej liczne zadatki\\r\\nMojej dałam przyjaźni, ode mnie chowana,\\r\\nI za miłego bogom Peleja wydana…»\\r\\n    Wtedy rzekł Chmurowładca: — «Dość tego niech będzie!\\r\\nHero, miarkuj się w twoim na bogów zapędzie:\\r\\nNie jedna cześć dla obu, próżne więc niesnaski,\\r\\nAle i Hektor z Trojan godzien bogów łaski.\\r\\nJa go zawsze kochałem: on składał mi dary,\\r\\nOd niego mi wspaniałe szły co dzień ofiary,\\r\\nKurzył się wonnym dymem ołtarz mej świątnice:\\r\\nTen my hołd odbieramy, Olimpu dziedzice…\\r\\nWięc zaraz prędką poślę Irydę do Troi,\\r\\nAby poszedł po syna do naw Pryjam stary\\r\\nI wielkiego Achilla ułagodził dary…\\r\\n    Wraz Irys, która wiatry swym lotem wyścignie,\\r\\nPośpiesza w dom Pryjama. Tam żal z ciężkiej straty:\\r\\nSyny, siedząc przy ojcu, łzą zlewają szaty;\\r\\nStarzec, smutnym rodzeństwa otoczony kołem,\\r\\nGłowę płaszczem obwinął, osuł się popiołem\\r\\nNagarnionym, gdy długo czołgał się spłakany.\\r\\nŁkania cór i synowych odbijały ściany\\r\\nWspominają imiona z żałobnymi jęki\\r\\nMężów, co w polu chwały z greckiej padli ręki.\\r\\nPrzybliża się do króla Irys wiatronoga,\\r\\nŁagodzi głos, bo starca zimna trzęsła trwoga:\\r\\n    — «Ufaj, synu Dardana! Nie bój się daremnie,\\r\\nBo nie nowego smutku masz posłankę we mnie,\\r\\nAle dowód łaskawej Zeusa opieki,\\r\\nKtóry, chociaż od ciebie bardzo jest daleki,\\r\\nTwojego się nieszczęścia litując niemało,\\r\\nKaże ci iść odkupić Hektorowe ciało.\\r\\nZ wielkimi się darami wypraw na okręty,\\r\\nAby przez nie Achilles mógł zostać ujęty.\\r\\nSam jedź, nie bierz nikogo; dość, że woźny wsiędzie,\\r\\nKtóry do miasta z ciałem wóz prowadzić będzie.\\r\\nNie obawiaj się śmierci, nie poddawaj trwodze…\\r\\nUczci cię Achill, twoim obrońcą się stanie,\\r\\nBo niepłochy, zna ludzkość, ma roztropne zdanie,\\r\\nPocieszy nieszczęsnego, pokornego dźwignie».\\r\\n    Odchodzi bystra Irys i ledwie się mignie.\\r\\nMyśląc Pryjam czym prędzej jechać do obozu,\\r\\nKaże zaprzęgać muły, nieść skrzynie do wozu…\\r\\n    Synowie wolę ojca pełnią w niemej grozie,\\r\\nWynoszą wóz i skrzynię ładują na wozie…\\r\\nPotem szacowne sprzęty wynoszą z komnaty,\\r\\nPrzeznaczone dla ciała Hektora opłaty,\\r\\nI zaprzęgają muły z twardymi kopyty;\\r\\nOd Myzów Pryjam zyskał ten dar znakomity.\\r\\nKonie prowadzą, które tyle ojciec sobie\\r\\nPodobał, że swą ręką sypał obrok w żłobie.\\r\\n    Wtedy Hekabe, ciężkim ściśniona kłopotem,\\r\\nWino słodkie w naczyniu trzymająca złotem,\\r\\nStaje przed jarzmem koni i męża nakłania,\\r\\nAby się nie ruszyli bez bogów wezwania:\\r\\n— «Wezwij Zeusa — powiada — gdyś jechać się zaciął,\\r\\nBy cię zdrowym powrócił spośród nieprzyjaciół.\\r\\nPomimo mnie twój umysł tej wyprawy żąda;\\r\\nWięc boga, który z Idy na Troję pogląda,\\r\\nA czarną straszy chmurą ziemnego mieszkańca,\\r\\nProś, aby ci na wieszczbę swego dał posłańca:\\r\\nNiech po prawicy ptaków król skrzydła roztoczy.\\r\\nJeśli taki obaczysz znak na własne oczy,\\r\\nMożesz jechać z ufnością między greckie straże;\\r\\nLecz jeśli Zeus posłańca swego nie pokaże,\\r\\nChoć ten zamysł u ciebie mocno przedsięwzięty,\\r\\nZaklinam cię, mój mężu, nie jedź na okręty!»\\r\\n— «O małżonko! — rzekł starzec — spełnię radę twoję\\r\\nI troski trwożliwego serca zaspokoję.\\r\\nDobrze jest podnieść ręce do boga z pokorą,\\r\\nMoże te modły skutek pomyślny odbiorą».\\r\\n    Zaraz kazał lać słudze wodę na prawicę:\\r\\nPrzyszła, niosąc nalewkę razem i miednicę.\\r\\nUmyty bierze złotą czarę z rąk małżonki\\r\\nI między wspaniałego pałacu przysionki\\r\\nLeje wino, i ręce ku niebu podnosi:\\r\\n— «Boże! Którego z Idy świat wszechmocność głosi,\\r\\nNie miej nędznego człeka płaczu w poniewierce!\\r\\nProwadź mnie do Achilla i zmiękcz jego serce!\\r\\nNiechaj ptak, co powietrznych krajów berło trzyma,\\r\\nPrzeleci po prawicy przed mymi oczyma.\\r\\nGdy tą pomyślną wieszczbą raczysz mnie ucieszyć,\\r\\nBędę mógł do naw greckich z ufnością pośpieszyć».\\r\\n    Skłonił się na wezwanie jego bóg przychylny\\r\\nI zaraz Pryjamowi przysłał znak niemylny,\\r\\nOrła, ptaka łowczego. A jak rozłożyście\\r\\nDwa obszerne podwoje zamykają wniście\\r\\nDomu opatrzonego w dostatki bogacza:\\r\\nTak on szeroko skrzydła ogromne roztacza.\\r\\nPo prawicy przeleciał nad wieżami miasta.\\r\\nNa to we wszystkich radość i nadzieja wzrasta.\\r\\nSiadł król na świetnym wozie, dobrze sobie tuszył\\r\\nI z brzmiącego przysionka z pośpiechem wyruszył.\\r\\nZ wozem czterokołowym idą muły przodem,\\r\\nIdaj nimi kieruje: tuż równym zawodem\\r\\nPodjeżdża Pryjam, biczem zacinając konie.\\r\\nZebrani przyjaciele jego w licznym gronie\\r\\nOdprowadzają, cała zapłakana rzesza,\\r\\nJak gdyby na śmierć jechał. Król w pole pośpiesza,\\r\\nA lud wraca do miasta, z nim zięcie i syny.\\r\\nZeus postrzegł ich tam obu wpośrodku równiny,\\r\\nUlitował się starca nieszczęsnego doli,\\r\\nWięc głosi Hermesowi wyrok swojej woli:\\r\\n— «Synu, wszak w tobie ludzi największa otucha,\\r\\nTy na ich prośby chętnie nadstawujesz ucha:\\r\\nŚpiesz na ziemię, Pryjama nie odstępuj krokiem,\\r\\nTak prowadź, by go żaden Grek nie dostrzegł okiem,\\r\\nPóki pod Achillesa namiotem nie stanie».\\r\\n    Zlecił, a Hermes pełni ojca rozkazanie.\\r\\nZaraz do nóg przywiązał skrzydła złote, wieczne,\\r\\nNa których ziemi, morza krańce ostateczne\\r\\nRówny wiatrom przelata. Wziął laskę (tą ludzi\\r\\nJednych, gdy chce, usypia, drugich ze snu budzi):\\r\\nZ laską puszcza się Hermes bystrolotnym biegiem\\r\\nI staje nad obszernym Hellespontu brzegiem.\\r\\nW okazałej postaci idzie jak król młody,\\r\\nGdy mu pierwszy włos kryje kwitnące jagody.\\r\\nPryjam z woźnym za Ila grobem chwilę stoją,\\r\\nGdzie i konie, i muły w brodach Ksantu poją.\\r\\nJuż i noc czarnym cieniem kraj ziemski powleka,\\r\\nWtem woźny idącego postrzega człowieka:\\r\\n— «Synu Dardana — rzecze — radź o sobie pilnie!\\r\\nIdzie człowiek, obydwu zgubi nieomylnie.\\r\\nUciekajmy lub chwyćmy pokornie za nogi,\\r\\nMoże się nam da zmiękczyć i cios cofnie srogi».\\r\\n    Na ten głos zadrżał Pryjam, członki mu zdrętwiały\\r\\nI z bojaźni na głowie zjeżył się włos biały.\\r\\nA wtem zbliża się Hermes, za ręce go chwyta,\\r\\nSłodkimi zabezpiecza słowami i pyta:\\r\\n— «Dokąd się wyprawujesz, ojcze, tak niewcześnie,\\r\\nGdy noc wszystkich żyjących pogrążyła we śnie?\\r\\nNie uważasz, o starcze, że tu niedalecy,\\r\\nSprzysięgli na twą zgubę, znajdują się Grecy?\\r\\nNiechże postrzeże który, że skarby prowadzisz,\\r\\nNiech na ciebie napadnie — jak sobie poradzisz?\\r\\nJuż niemłody, niewiele możesz ufać dłoni,\\r\\nTen też starzec zapewne ciebie nie obroni.\\r\\nJa ci nic złego nie chcę i drugich w tej dobie\\r\\nOdeprę, widzę bowiem obraz ojca w tobie».\\r\\n— «Prawda, że niebezpieczną przedsiębiorę drogę\\r\\nRzekł król — wszystkiego, synu, obawiać się mogę:\\r\\nLecz widzę, że mój jeszcze los bogów dotyka,\\r\\nGdy mi dają takiego w tobie przewodnika.\\r\\nJaki kształt! Jaki umysł! Jak szalone lice!\\r\\nO! Nie z ziemi, lecz z nieba są twoi rodzice!»\\r\\n— «Nie mylisz się, bogowie mają cię na pieczy.\\r\\nAle mi powiedz szczerze, gdzie wieziesz te rzeczy?\\r\\nProwadziszli te skarby, że się wam nie szczęści,\\r\\nDo obcych ludzi, chcąc je ocalić choć w części?\\r\\nCzyli, gdy śmiercią syna chciał los cię zasmucić,\\r\\nWszyscy myślicie Troję z bojaźni porzucić?\\r\\nJaki rycerz! Najśmielszych on w boju wyścigał\\r\\nI całą moc Achajów na swych barkach dźwigał!»\\r\\n— «Jak zacna krew, młodzieńcze, w żyłach twoich płynie\\r\\nRzekł Pryjam — gdy z tym czuciem mówisz o mym synie!»\\r\\n    Bóg na to: — «Ty mnie, starcze, doświadczasz w tej porze,\\r\\nTakie czyniąc pytania o wielkim Hektorze.\\r\\nO! Nieraz go w potrzebie orężnej widziałem,\\r\\nSzczególniej, gdy nadludzkim uniesień zapałem\\r\\nRżnął Greki, na okręty śmiałym wpadał krokiem:\\r\\nMyśmy na to zdumionym poglądali okiem.\\r\\nGniewny na króla Pelid wstrzymał nas od boju,\\r\\nKtóremu ja w rycerskim towarzyszę znoju.\\r\\nW jednej przybyłem nawie; ojciec mój, bogaty\\r\\nPoliktor i długimi obciążony laty,\\r\\nSześciu miał synów: innych trzyma dom spokojny,\\r\\nMnie jednego z Achillem los wysłał do wojny.\\r\\nWyszedłem nieprzyjaciół obrotów dociekać.\\r\\nJuż Grecy dłużej szturmu nie myślą przewlekać…»\\r\\n— «Gdy w tobie towarzysza Achilla oglądam\\r\\nRzekł Pryjam — mów rzetelnie, co ja wiedzieć żądam\\r\\nJestli mój syn u floty? Powiedz mi otwarcie,\\r\\nCzy go, w sztuki pociąwszy, dał psom na pożarcie?»\\r\\n    Na to Hermes: — «Zrzuć, starcze, troski nadaremne!\\r\\nNie tknęły się go ptaki, ni bestyje ziemne…\\r\\nW szczególnej on zostaje u bogów obronie:\\r\\nKochali go za życia, kochają po zgonie».\\r\\n    Rzekł, a starzec z radosnym czuciem odpowiada:\\r\\n— «Dobrze czyni, kto bogom winne dary składa.\\r\\nNigdy mój syn (ach! smutna wzięła go potrzeba!)\\r\\nNie zapomniał w swym domu o mieszkańcach nieba;\\r\\nOni na łonie śmierci względni nam wzajemnie.\\r\\nLecz proszę, chciej tę piękną czarę wziąć ode mnie.\\r\\nBądź mi wsparciem, bogowie błogosławią cnocie,\\r\\nJedź i postaw mnie w samym Achilla namiocie!»\\r\\n    Na to Hermes: — «O starcze, kusisz mój wiek młody!\\r\\nAle żadne nie mogą skłonić mnie powody\\r\\nWziąć z darów dla Achilla jaki upominek.\\r\\nMiałby złe bardzo skutki takowy uczynek.\\r\\nI jaż bym z jego krzywdą bogacić się życzył?\\r\\nTobie, choćby do Argos, będę przewodniczył\\r\\nMorzem, lądem, jak zechcesz; a przy takiej straży\\r\\nNikt się na ciebie ręki podnieść nie odważy».\\r\\n    Po tej rozmowie lekkim skokiem na wóz wsiada,\\r\\nBierze bicz z ręki starca, lejcem żywo włada,\\r\\nA i w muły, i w konie wlewa zapał nowy.\\r\\nWidzą przed sobą wieże i głębokie rowy,\\r\\nTam ucztę gotowały straż mające Greki;\\r\\nIm przesłodki sen Hermes spuszcza na powieki.\\r\\nJuż wrzeciądze odjęte, już otwarta brama\\r\\nZ bogatymi darami wprowadza Pryjama.\\r\\nOtóż namiot Achilla: w górę go wywiodły\\r\\nWierne Ftyjoty, ściąwszy niebotyczne jodły;\\r\\nLud mieszkanie rycerza balami ukrzepił,\\r\\nA dach zebraną trzciną na łąkach zasklepił.\\r\\nZ gęstych go palów parkan otaczał dokoła,\\r\\nRygiel drzwi ledwie mężów trzech podważyć zdoła:\\r\\nPelid się tylko nad nim bynajmniej nie silił,\\r\\nSam i łatwo go zamknął, i łatwo odchylił.\\r\\nWięc Hermes, co go twórcą korzyści świat głosi,\\r\\nWtenczas ciężką zaporę dla starca podnosi,\\r\\nWprowadza wiozącego upominek drogi,\\r\\nSkacze z wozu i takie daje mu przestrogi:\\r\\n— «Jestem Hermes. Przyszedłem tu z Zeusa mocy,\\r\\nAbym ci w twojej drodze użyczył pomocy…\\r\\nIdź, chwyć nogi rycerza, nie przestawaj błagać\\r\\nPrzez ojca i przez matkę, pięknym kształtną włosem,\\r\\nI przez syna, by nad twym zlitował się losem».\\r\\n    Gdy tak razem ostrzeże starca i pocieszy\\r\\nHermes, znów do Olimpu wyniosłego śpieszy.\\r\\nPryjam wysiadł na ziemię, został Idaj czuły,\\r\\nAby pilnował z wozem rumaki i muły.\\r\\nDo mieszkania Achilla starzec prosto zmierza,\\r\\nZastaje towarzyszy z dala od rycerza;\\r\\nSam tylko Automedon wierny, Alkim drugi,\\r\\nSzczep Aresa, gotowi stali dla usługi.\\r\\nTylko co się napojem i jadłem nasycił.\\r\\nWszedł Pryjam cicho, ukląkł, za nogi uchwycił\\r\\nI rękom srogim, które w podziemne otchłanie\\r\\nTylu strąciły synów, dał pocałowanie.\\r\\nJako gdy kto zabije gwałtownie człowieka,\\r\\nPrzed zemstą prawa w obce krainy ucieka,\\r\\nWszystkich zdumi, w dom wszedłszy, gdzie schronienia żąda:\\r\\nTak Pelid na Pryjama zdumiony pogląda.\\r\\nZdziwieni towarzysze patrzają po sobie,\\r\\nGdy starzec zaczął, w ciężkiej pogrążon żałobie:\\r\\n— «Pomnij na ojca swego, boski Achillesie!\\r\\nW równym on ze mną wieku, w ostatnich lat kresie!\\r\\nMoże niesprawiedliwi cisną go sąsiedzi,\\r\\nNie ma, kto by złe odparł, pod którym się biedzi;\\r\\nJednak słysząc, że żyjesz, wolny od rozpaczy\\r\\nKrzepi się tą nadzieją, że syna obaczy,\\r\\nGdy z Troi do ojczystej powrócisz krainy.\\r\\nLecz ja, najnieszczęśliwszy, miałem dzielne syny,\\r\\nZ których podobno żaden żywy nie zostaje,\\r\\nOdkąd wojnę przynieśli przed nasz gród Danaje…\\r\\nWiększą liczbę Ares ich w polu poobalał;\\r\\nOstatni, co ich bronił i miasto ocalał,\\r\\nHektor, zginął od ciebie, walcząc za ojczyznę.\\r\\nPo niego tu przychodzę. Uczcij mą siwiznę!\\r\\nMasz okup wielkiej ceny, masz drogie ofiary:\\r\\nSzanuj bogi, Achillu, nie gardź mymi dary!\\r\\nPrzypomnij ojca, obu nas ciężar lat gniecie.\\r\\nMożesz być kto ode mnie biedniejszy na świecie?\\r\\nJam usta — tegom wreszcie nieszczęśliwy dożył\\r\\nNa ręce synów moich zabójcy położył!»\\r\\n    Rzekł. Na wspomnienie ojca rycerz czule wzdycha,\\r\\nI z wolna rękę starca od siebie odpycha.\\r\\nTen Hektora wspomniawszy, w nim państwa nadzieje,\\r\\nLeżąc u nóg Achilla, rzęsiste łzy leje;\\r\\nTamten na dwie osoby swą czułość rozdziela:\\r\\nJuż płacze ojca, znowu płacze przyjaciela.\\r\\nSpólne ich narzekania i płacz pomieszany\\r\\nSmutnym echem namiotu powtarzały ściany.\\r\\nPofolgowawszy sercu łzami obfitymi,\\r\\nWstał i podając rękę, podniósł starca z ziemi;\\r\\nWzruszyła go poważna głowa, broda siwa,\\r\\nNa koniec się do niego w tych słowach odzywa:\\r\\n— «O nieszczęśliwy starcze! Coś ty nędzy zażył!\\r\\nJakżeś się sam przez obóz grecki przejść odważył,\\r\\nAżebyś przed obliczem rycerza się stawił,\\r\\nKtóry cię tylu synów walecznych pozbawił?\\r\\nGdyś to zrobił, z żelaza kute serce w tobie.\\r\\nLecz siądź, uspokójmy się obadwa w żałobie!\\r\\nNa co się mamy dręczyć? Próżne nasze smutki,\\r\\nŻadne z nich dobre dla nas nie wynikną skutki.\\r\\nSmutek dostali ludzie od bogów podziałem\\r\\nOni się tylko cieszą szczęściem doskonałem.\\r\\nDwoiste pod Zeusowym tronem jest naczynie:\\r\\nZ jednego złe, z drugiego dobre dla nas płynie.\\r\\nCzyje losy z obydwu naczyń Zeus miesza,\\r\\nTego na przemian smuci, na przemian pociesza.\\r\\nKomu ze złego czerpa, ten skazan na nędzę,\\r\\nW ohydzie, wzgardzie, smutną ciągnie życia przędzę:\\r\\nBłąka się, pod ciężarem zgryzoty się trudzi,\\r\\nRównie znienawidzony od bogów i ludzi.\\r\\nDla Peleja bogowie szczodrzy od początku,\\r\\nZdziwiał wszystkich skarbami, wielkością majątku.\\r\\nI nad Ftyjoty berłem przemożnym się chlubił;\\r\\nChoć śmiertelny, boginię za żonę poślubił.\\r\\nAle mu niebo w innym uskąpiło względzie,\\r\\nTronu jego potomstwo po nim nie osiędzie:\\r\\nJednego spłodził syna i ten prędko zginie.\\r\\nOto pędzę dni smutne w dalekiej krainie,\\r\\nŻadnym nie będąc wsparciem dla starego ojca,\\r\\nTu siedzę, twój niszczyciel, twych synów zabójca.\\r\\nI na ciebie bogowie wylali swe dary:\\r\\nCo tylko dzierży Lesbos, gdzie rządził Makary,\\r\\nFlygija i Hellespont, toś wszystko posiadał,\\r\\nNadto świetne i liczne potomstwo bóg nadał.\\r\\nLecz twoje szczęście w jednej nie trzyma się mierze:\\r\\nWre bój przy murach miasta, giną wam rycerze.\\r\\nZnoś więc! Żaden od nędzy nie wyjęty człowiek,\\r\\nPrzytłum w sercu boleści i otrzyj łzy z powiek,\\r\\nBo nie odzyskasz syna, który już w Erebie,\\r\\nNie wskrzesisz go, a płaczem gubisz jeszcze siebie».\\r\\n— «Nie zapraszaj, bym siedział — rzekł mąż równy bogu\\r\\nPóki Hektor niegrzebny przy twym leży progu.\\r\\nOddaj ciało niezwłocznie, o tę łaskę proszę,\\r\\nChciej przyjąć liczne dary, które ci przynoszę.\\r\\nObyś ich użył, miłą obaczył ojczyznę,\\r\\nGdyś mi życie zachował, uczcij mą siwiznę.\\r\\nPrzez ciebie jeszcze słońca cieszę się widokiem».\\r\\n    Pelid na niego patrząc zapalonym okiem:\\r\\n— «Nie chciej mnie gniewać, starcze, nie bądź mi natrętny!\\r\\nNimeś przyszedł, Hektora oddać byłem chętny…\\r\\nNie wzbudzaj we mnie gniewu, przestań mi się kwilić,\\r\\nŻebym cię stąd nie wypchnął; tak, winny dwa razy,\\r\\nZgwałciłbym ludzkość, złamał Zeusa rozkazy».\\r\\n    Drżący król woli jego poddać się nie zwłoczył,\\r\\nZ prędkością lwa z namiotu Achilles wyskoczył,\\r\\nLecz nie sam: Automedon, Alkim za nim śpieszy:\\r\\nIch przyjaźnią po stracie Patrokla się cieszy.\\r\\nKonie i muły z jarzma wyprzągłszy, prowadzą\\r\\nWoźnego do namiotu i na krześle sadzą;\\r\\nA z wozu ładownego biorą sprzęt bogaty,\\r\\nPrzeznaczony dla ciała Hektora opłaty…\\r\\nBrankom ciało myć kazał i maścić na boku,\\r\\nChcąc ojcu bolesnego oszczędzić widoku…\\r\\nMiękka dłoń dziewic myje ciało i namaszcza,\\r\\nOkrywa piękną szatą i obwodem płaszcza.\\r\\nPelid je na pogrzebne łoże dźwignął z ziemi\\r\\nI na wozie położył z towarzyszami swemi,\\r\\nA wzywając Patrokla wpośród jęków wielu:\\r\\n— «Nie miej mi — rzecze — za złe, miły przyjacielu,\\r\\nJeśli się w Hadzie dowiesz o moim uczynku,\\r\\nŻem wziął okup za ciało w drogim upominku…»\\r\\n    Powróciwszy, naprzeciw Pryjama usiądą\\r\\nI co uczynił, tymi słowy opowiada:\\r\\n— «Masz syna! Byłem twemu powolny życzeniu;\\r\\nRano go przy Jutrzenki obaczysz promieniu.\\r\\nTeraz przyjmij posiłek, uśmierz serca mękę.\\r\\nI Niobe ściągnęła do pokarmu rękę,\\r\\nChociaż dwunastu dzieci żałowała straty.\\r\\nSześć miała cór, sześć synów, jakby świeże kwiaty:\\r\\nSynów jej brzmiąca Feba zabiła cięciwa,\\r\\nCóry strzałą Artemis obaliła mściwa\\r\\nZa to, że matka śmiała równać się Latonie…\\r\\nPrzez dziewięć dni leżały wśród własnej posoki,\\r\\nNie grzebane, Zeus w twarde lud zmienił opoki;\\r\\nDziesiątego dnia bogi złożyły ich w grobie.\\r\\nPo łzach matka pokarmu nie przeczyła sobie…\\r\\nMy, zacny starcze, ból nasz zwyciężmy nareście:\\r\\nNapłaczesz się dość syna, gdy już będziesz w mieście,\\r\\nTam niech nic nie tamuje biegu łzom rzęsistym».\\r\\n    Wstaje prędko i owce rżnie z runem srebrzystym;\\r\\nOdarli towarzysze, na sztuki posiekli\\r\\nI przyprawiwszy mięso, na rożnach upiekli.\\r\\nKładą na stół, a chleby, które w koszach mieli,\\r\\nAutomedon rozdaje, Pelid mięso dzieli.\\r\\nPrzygotowana uczta do smaku przypadła,\\r\\nA kiedy już dość mieli napoju i jadła,\\r\\nStary Pryjam nie spuszczał z Achillesa oka:\\r\\nDziwi go kształt nadludzki i postać wysoka.\\r\\nŻądza poznania starca w Achillu taż sama:\\r\\nZadziwia go powaga i mądrość Pryjama.\\r\\nW zadumieniu wzajemnym przepędzili chwilę.\\r\\n— «Pozwól — pierwszy rzekł Pryjam — niech się snem zasilę.\\r\\nOdtąd, jak zginął Hektor z tobą w pojedynku,\\r\\nNie tylko nie użyłem żadnego spoczynku,\\r\\nAlem, na ziemi leżąc, w popiele się taczał,\\r\\nŁzy lał bez przerwy, jęczał, wzdychał i rozpaczał.\\r\\nU ciebie wziąłem Bakcha i Demetry dary,\\r\\nDotąd nie jadłem, do ust nie przytknąłem czary».\\r\\n    Rycerz młodzi i brankom daje rozkazanie,\\r\\nBy miękkie pod przysionkiem zrobili posłanie\\r\\nZe skór i sztuk szkarłatnych, i z przecudnym wzorem\\r\\nKobierców, i nakrycia z wełnianym kędziorem.\\r\\nWyszli natychmiast, w ręku trzymając pochodnie,\\r\\nŚcielą łoża, gdzie starcy będą spać wygodnie.\\r\\nŻartując, że w namiocie mieścić ich nie może,\\r\\nTak mówi: — «Pod przysionkiem gotowe jest łoże,\\r\\nMógłby tu przyjść kto z Greków: i w noc wiele razy\\r\\nPrzychodzą szukać rady, albo brać rozkazy.\\r\\nGdyby się twoja bytność do króla doniosła,\\r\\nNowa by do okupu zawada urosła.\\r\\nAle mi powiedz, jak ci potrzebny czas długi\\r\\nDo oddania synowi ostatniej usługi,\\r\\nAbym lud wstrzymał i sam nie myślał o wojnie».\\r\\n— «Gdy mi pozwolisz pogrzeb odprawić spokojnie\\r\\nRzekł Pryjam — i powściągniesz Greki przez tę porę,\\r\\nNową od ciebie łaskę, Achillu, odbiorę…\\r\\nDziewięć dni w domach płakać go zasiędziem,\\r\\nDziesiątego pogrzebną biesiadę jeść będziem;\\r\\nPotem dźwigniem grobowiec, a gdy trzeba, zbroje\\r\\nNa nowo wdziejem, nowe rozpoczniemy boje».\\r\\n— «Będziesz miał czas żądany do pogrzebnej części\\r\\nWszystko daję, Pryjamie, dla twojej boleści».\\r\\n    To rycerz powiedziawszy rękę starca bierze,\\r\\nAby zaufał jego szczerości i wierze.\\r\\nZaraz Pryjam i herold pod przysionek wyśli,\\r\\nKładą się, oba pełni niespokojnych myśli…\\r\\n    Tak spoczywał ród bogów i ród ludzi ziemny.\\r\\nHermesa nie pochwycił powiek sen przyjemny,\\r\\nI cały w różnych myślach nie przestawał radzić,\\r\\nJak straż podejść, Pryjama skrycie wyprowadzić.\\r\\nWięc stanąwszy nad głową, mówi poseł boski:\\r\\n— «Toż cię, starcze, już żadne nie zajmują troski?\\r\\nŻe Pelid cię oszczędził, uczcił wiek dostojny,\\r\\nMożesz wśród nieprzyjaciół bawić się spokojny?\\r\\nDrogąś opłatą syna lubego odkupił,\\r\\nAle się lękaj, by cię więcej Grek nie złupił:\\r\\nNiech się o tobie Atryd, niech się obóz dowie,\\r\\nTrzykroć tyle za ciebie muszą dać synowie».\\r\\n    Zląkł się, zbudził herolda, a Hermes do wozu\\r\\nZaprzągł konie i muły, i ruszył z obozu.\\r\\nŚpieszą się, ich wyjazdu nie poczuły Greki.\\r\\nGdy do krętej Skamandru zbliżyli się rzeki,\\r\\nKtóra z nieśmiertelnego Zeusa się rodzi,\\r\\nTam Hermes bystrym lotem na Olimp odchodzi.\\r\\nJuż Jutrzenka szkarłatne ukazała skronie:\\r\\nOni ku miastu z jękiem popędzają konie,\\r\\nNa przedzie z martwym ciałem postępują muły.\\r\\nNikt nie był z mężów, z niewiast, tak ranny, tak czuły,\\r\\nJak Kasandra. Ta pierwsza na zamek pobiegła,\\r\\nTa herolda i ojca lubego postrzegła,\\r\\nI na wozie złożone ciało wojownika;\\r\\nJęczy, na wszystkie strony żałobnie wykrzyka:\\r\\n— «Trojanie i Trojanki! Nuż więc, teraz śpieszcie!\\r\\nJak zwycięzcę Hektora witaliście w mieście,\\r\\nGdy z tryumfem powracał z wojennego trudu:\\r\\nIdźcie! On był zaszczytem ojczyzny i ludu!»\\r\\n    Wszystkich żal przejął, całe miasto się wyrusza,\\r\\nMęże, niewiasty, żadna nie została dusza.\\r\\nPod bramą na trup żona i matka upada,\\r\\nRwą włosy, a płacząca ciśnie się gromada.\\r\\nTak nad wielkim Hektorem byliby zapewne\\r\\nAż do zachodu słońca ronili łzy rzewne,\\r\\nGdy Pryjam rzecze z wozu: — «Ustąpcie, Trojanie,\\r\\nDajcie mi wolne przejście! Kiedy w domu stanie,\\r\\nTam będziecie nad ciałem do woli płakali».\\r\\n    Rozstąpili się, mułom z wozem miejsce dali.\\r\\nW domu złożono ciało na łoże ozdobne:\\r\\nWtedy śpiewaki pieśni zaczęli żałobne\\r\\nDla ostatniej zmarłego bohatera cześci;\\r\\nIch głosom towarzyszy w kolej jęk niewieści.\\r\\nAndromacha Hektora głowę w rękach trzyma,\\r\\nZaczyna żal z pełnymi łez rzewnych oczyma:\\r\\n— «Giniesz, kochany mężu, w samym wieku kwiecie,\\r\\nMnie wdową zostawujesz! Nasz syn, jeszcze dziecię,\\r\\nKtóreśmy nieszczęśliwi rodzice wydali,\\r\\nNie dorośnie lat, prędzej to miasto się zwali.\\r\\nNie ma w tobie, Hektorze, największej obrony:\\r\\nTyś sam ocalał dzieci i cnotliwe żony;\\r\\nWszystkie teraz zwycięzca weźmie na swe statki!\\r\\nTy, synu, lub popłyniesz w towarzystwie matki,\\r\\nGdzie (takiż widok moje zasmuci oblicze!)\\r\\nTwardy cię pan na prace skaże niewolnicze;\\r\\nAlbo tu który z wodzów achajskich zajadły,\\r\\nŻe ich liczne Hektora ręką męże padły,\\r\\nNa tobie brata, ojca, syna mszcząc się zgonu,\\r\\nZepchnie na zatracenie z wieży Ilijonu.\\r\\nA mnie nędzną skazałeś na dozgonne jęki,\\r\\nKonając nie ściągnąłeś z łoża do mnie ręki,\\r\\nAniś wyrzekł jakiego roztropnego słowa,\\r\\nKtóre by, jak ostatnią pamiątkę, twa wdowa\\r\\nRozmyślała łzy lejąc i we dnie, i w nocy».\\r\\nTak biedna narzekała na swój stan sierocy,\\r\\nA niewiasty łączyły głębokie wzdychania.\\r\\n    Hekuby żal gwałtowne przerywają łkania:\\r\\n— «Najukochańszy z synów, mój Hektorze drogi!\\r\\nPóki byłeś przy życiu, kochały cię bogi,\\r\\nI po śmierci doznałeś względnej ich opieki:\\r\\nInnych synów przedawał Pelid w kraj daleki,\\r\\nSłał do Imbru lub Samu, lub na wyspę twardą\\r\\nLemnu, gdzie żyli w więzach i okryci wzgardą;\\r\\nTyś padł w szlachetnym boju. Prawda, iż się srożył,\\r\\nŻeś mu Patrokla trupem twą włócznią położył,\\r\\nWłóczył cię koło grobu!… O! Zemsta zaciekła!\\r\\nJednak go tą srogością nie przywołał z piekła.\\r\\nCiebie oglądam świeżym, masz twą piękność całą,\\r\\nJakbyś najłagodniejszą poległ Feba strzałą».\\r\\n    We wszystkich ciężkie jęki wzbudził płacz królowy.\\r\\nTrzecia, Helena tymi żal zaczyna słowy:\\r\\n— «Hektorze, z braci męża najwięcej mi luby!\\r\\n(Z pięknym bowiem Parysem związały mnie śluby.)\\r\\nAch! Czemum nie zginęła pierwej nieszczęśliwa!\\r\\nDwudziesty rok pobytu mego tu upływa\\r\\nOdtąd, gdym się ważyła ojczyznę porzucić;\\r\\nNigdy mnie przykrym słowem nie chciałeś zasmucić.\\r\\nOwszem, kiedy bratowe moje albo siostry,\\r\\nAlbo świekra — czyniły jaki wyrzut ostry\\r\\n(Bo świekr był zawsze ojcem), tyś biedną zasłaniał,\\r\\nTyś do ludzkości twoją łagodnością skłaniał.\\r\\nPłacząc nad tobą, siebie, nieszczęśliwa, płaczę,\\r\\nJuż takiego obrońcy w Troi nie obaczę.\\r\\nDzisiaj bez przyjaciela, wzgardzona, obrzydła,\\r\\nBędą u wszystkich na kształt jakiego straszydła».\\r\\n    Tak narzeka, a z oczu jej strumień łez ciecze;\\r\\nWzdycha z nią cała Troja, gdy Pryjam tak rzecze:\\r\\n— «Pośpieszcie się, Trojanie! Zwieźcie drzewo z lasu,\\r\\nNie bójcie się zasadzek w tym przeciągu czasu.\\r\\nPrzyrzekł Pelid nie pierwej zwrócić broń do miasta,\\r\\nAż na niebie zaświeci Jutrzenka dwunasta».\\r\\n    Zaraz lud woły, muły do wozów zakłada,\\r\\nZ murów nieprzeliczona wychodzi gromada;\\r\\nDziewięć dni jęczy Ida pod toporów ciosem.\\r\\nGdy dziesiąta Jutrzenka z pięknym wstała włosem.\\r\\nWynieśli ciało z płaczem spółziomkowie mili\\r\\nI złożywszy na stosie, ogień podniecili.\\r\\nAle gdy pierwsza zorza płomieniami błyśnie,\\r\\nWielkie mnóstwo do stosu Hektora się ciśnie;\\r\\nZgasili go, czarnego wina lejąc wiele.\\r\\nPotem bracia i wierni jego przyjaciele\\r\\nZebrali białe kości, łzy lejąc potokiem,\\r\\nW głębi serca tak smutnym wzruszeni widokiem.\\r\\nSkładają w złotą puszkę ostatki żałobne,\\r\\nKtórą kryją z purpury zasłony ozdobne,\\r\\nWreszcie w rowie głębokim umieszczają zwłoki,\\r\\nToczą głazy i wznoszą grobowiec wysoki,\\r\\nA na Achajów szpiegi uważają wszędzie,\\r\\nBy nie wpadli, gdy w świętym zabawni obrzędzie.\\r\\n    Tak kiedy rycerzowi grobowiec wynieśli,\\r\\nDo królewskiego domu gromadnie się ześli;\\r\\nŚwietną ucztę ludowi dał Pryjam w swym dworze:\\r\\nTen był obchód pogrzebny po wielkim Hektorze.\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/homer-iliada.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Homer, Iliada, tłum. Franciszek Ksawery Dmochowski, oprac. Tadeusz Sinko, nakł. Krakowskiej Spółki Wydawniczej, Kraków 1930\\r\\n\\r\\nWydawca: Fundacja Nowoczesna Polska\\r\\n\\r\\nPublikacja  zrealizowana w ramach projektu Wolne Lektury (http://wolnelektury.pl). Reprodukcja cyfrowa wykonana przez Fundację Nowoczesna Polska z książki udostępnionej przez Martę Niedziałkowską.\\r\\n\\r\\nOpracowanie redakcyjne i przypisy: Paweł Kozioł, Marta Niedziałkowska.\\r\\n\\r\\nISBN-978-83-288-2321-1\\r\\n',\n",
       " 'Daniel Defoe\\r\\n\\r\\nRobinson Crusoe\\r\\nJego życia losy, doświadczenia i przypadki\\r\\ntłum. Franciszek Mirandola\\r\\n\\r\\nISBN 978-83-288-2198-9\\r\\n\\r\\n\\r\\n\\r\\n\\r\\nRozdział pierwszy\\r\\n\\r\\n— Skłonność podróżnicza Robinsona. — Zostań w kraju i odżywiaj się należycie. — Nieposłuszeństwo i skrucha Robinsona. — Jego lekkomyślność. — Burza i rozbicie okrętu. — Robinson zostaje właścicielem plantacji.\\r\\n\\r\\nUrodziłem się roku Pańskiego 1632, w angielskim mieście Jorku. Mimo to mógłbym się niemal zwać Niemcem, albowiem ojciec mój pochodził z Bremy i w późnym dopiero wieku osiadł w Anglii.\\r\\n\\r\\nMatka moja, Angielka, nosiła rodowe nazwisko Robinson, ja zaś, obyczajem angielskim, otrzymałem je przy chrzcie św. za imię. Ojciec mój zwał się Kreutzner, przeto i ja byłem właściwie Robinsonem Kreutznerem, ale Anglicy, nie mogąc nigdy wymówić tego wyrazu niemieckiego, zwali mego ojca: Mister Crusoe, tak że w końcu cała rodzina przybrała to nazwisko.\\r\\n\\r\\nW ten sposób zostałem ostatecznie Robinsonem Crusoe.\\r\\n\\r\\nRodzice moi mieli oprócz mnie jeszcze dwóch synów i jedną córkę. Najstarszy służył jako oficer w jednym z angielskich pułków i zginął pod Dunkierką w bitwie z Hiszpanami. Młodszy brat mój wyruszył na obczyznę i przepadł bez wieści.\\r\\n\\r\\nMnie, najmłodszego, rodzice starali się jak najdłużej zatrzymać w domu. Ojciec mój był kupcem, ale na starość wycofał się z interesów, a chcąc ze mnie zrobić uczonego, dał mi wykształcenie, jakie tylko osiągnąć było można w naszym mieście. Jednakże nauka nie nęciła mnie wcale. Przeciwnie, rad bym był ruszyć w szeroki świat, napatrzeć się ludziom i krajom oraz zaznać wszelakich przygód.\\r\\n\\r\\nTe moje plany i marzenia sprawiały dużo przykrości ojcu. Był to człek mądry i rozważny, i wiedział lepiej niż ja sam, co dla mnie najlepsze.\\r\\n\\r\\nPewnego dnia wezwał mnie do siebie i rzekł łagodnie i życzliwie:\\r\\n\\r\\n„Drogi synu, skądże ci się biorą te myśli i dążenia awanturnicze? Czyż mam i ciebie utracić, jak utraciłem braci twoich? Zostań w domu, gdzie ja i matka troszczymy się o ciebie, gdzie masz przyjaciół i znajomych, gotowych do wszelkiej pomocy, którzy cię poprą niezawodnie, gdy raz już obierzesz jakiś zawód, ku własnej korzyści i zaszczytowi oraz ku pożytkowi społeczeństwa i pociesze rodziny. Szczęścia na obczyźnie szukają ci tylko, którzy niczego nie spodziewają się w ojczyźnie albo stracili dobrą opinię u ludzi. Przyznaję, że czasem przedsiębiorczość ducha wygania w szeroki świat młodzieńca, któremu na zagonie rodzinnym za ciasno, i młodzieniec taki ziszcza nieraz ambitne plany swoje. Ale to rzeczy nie dla ciebie, mój synu. Przeznaczeniem twym jest pozostać na szerokim gościńcu życia, który najpewniej wiedzie do szczęścia. Pozostań tedy w kraju i odżywiaj się należycie. Jeśli już nie zostaniesz uczonym, to masz dosyć zdolności, aby być dobrym kupcem, bo chyba nie uznajesz stanu ojca, stanu kupieckiego, za zbyt niski dla siebie”.\\r\\n\\r\\nTymi i innymi jeszcze słowy przemawiał do mnie ojciec, ja zaś nabrałem przekonania, że ma słuszność i postanowiłem usłuchać go. Ale po kilku już dniach wrażenie nauk ojca pierzchło i jąłem na nowo snuć marzenia unoszące mnie daleko za lądy i morza, ku tajemniczym i nęcącym dalom świata.\\r\\n\\r\\nSkorzystawszy z wyjątkowo serdecznej chwili, podczas rozmowy z matką, powiedziałem jej, że nie mogę w żaden sposób opędzić się myśli wyruszenia na morze, że zakaz ojca uczynił mnie nieszczęśliwym, a pokusa może nawet sprawić, że wyjadę bez jego zezwolenia. Dodałem, że mając lat osiemnaście za stary już jestem, by wstąpić do praktyki kupieckiej, że zaś uczonym nie zostanę, przeto najlepiej będzie jeśli powolny swej skłonności ruszę w drogę. Prosiłem matkę, by mi wyrobiła u ojca zezwolenie na małą próbną podróż. Jeśli pierwsza wyprawa na morze nie ziści moich nadziei, to zrezygnuję z dalszych, wrócę do domu i zdwojoną pilnością nagrodzę czas stracony.\\r\\n\\r\\nAle matka zapatrywała się na sprawę tak samo jak ojciec i z całą powagą odmówiła swego wstawiennictwa. Mimo to powtórzyła potem ojcu me słowa, ja zaś usłyszałem, jak odrzekł wzdychając ciężko:\\r\\n\\r\\n„Nieszczęsny to chłopiec! Mógłby być tak szczęśliwy, zostając z nami. Gdy ruszy w podróż, zostanie najnędzniejszym pod słońcem stworzeniem… Nie, za nic na to nie zezwolę!”\\r\\n\\r\\nMinął znowu rok. Ojciec i matka nalegali, bym obrał jakiś określony zawód, ja jednak głuchy byłem na ich serdeczne napomnienia i wreszcie zawrzałem gniewem z powodu tego oporu przeciw mojej woli.\\r\\n\\r\\nPewnego dnia podjąłem małą wycieczkę do miasta portowego Hull, odległego parę tylko mil od Jorku. Tu spacerowałem po przystani, tęsknie spoglądając na rozliczne małe i wielkie okręty przybyłe z obcych krajów lub sposobiące się do odjazdu w świat daleki. Wszędzie powiewały flagi różnobarwne, a ogorzali marynarze pracowali, śpiewając.\\r\\n\\r\\n— Ach! — westchnąłem. — Czemuż ja tego samego uczynić nie mogę! Ach, czemuż mi nie wolno ruszyć w radosny, słoneczny świat!\\r\\n\\r\\nNagle czyjaś dłoń spoczęła mi na ramieniu, a obejrzawszy się ujrzałem kolegę szkolnego tuż przy sobie. Pozdrowił mnie serdecznie, spytał, co robię w Hull i powiedział, że okręt jego ojca stoi tu na kotwicy, nazajutrz zaś rusza do Londynu. Znając jeszcze ze szkoły me skłonności marynarskie zaproponował, bym siadł na ich okręt i wraz z nim odbył tę podróż, która nic mnie kosztować nie będzie.\\r\\n\\r\\nPokusie tej oprzeć się nie byłem w stanie.\\r\\n\\r\\nNie myśląc o rodzicach, nie zawiadamiając ich nawet o zamiarze, nie bacząc zgoła na skutki tego nierozsądnego, lekkomyślnego i buntowniczego postępku, wsiadłem dnia 1 września na odpływający do Londynu okręt.\\r\\n\\r\\nZaprawdę, nigdy chyba wcześniej nie zaczęła się niedola młodego awanturnika i nie trwała dłużej od mojej.\\r\\n\\r\\nZaledwie okręt wypłynął z rzeki Humbera i znalazł się na pełnym morzu, zaczął dąć gwałtowny wicher, wzburzający morze do głębi. Niebawem zapadłem ciężko na morską chorobę, a jednocześnie ogarnął mnie wielki strach.\\r\\n\\r\\nPoznałem teraz całą szkaradę mego postępku i powiedziałem sobie, że opuszczając potajemnie i niewdzięcznie rodziców, w pełni zasługuję na najcięższą karę nieba. Wspomniałem wszystkie ich prośby i napomnienia, a wyrzuty sumienia dręczyły mnie na równi z chorobą.\\r\\n\\r\\nIle razy nadpływała zielona, pienista fala, sądziłem, że pochłonie okręt, a ilekroć zjeżdżaliśmy z grzbietu bałwana w głąb, pewny byłem śmierci w tej otchłani. Byłem nowicjuszem i nie miałem wyobrażenia o tym wszystkim.\\r\\n\\r\\nTargany rozpaczą uczyniłem ślub, że nie dotknę już stopą pokładu, jeśli Bóg pozwoli mi dostać się szczęśliwie na ląd stały, że wrócę co prędzej do ojca i uczynię wszystko, co rozkaże. Teraz poznałem, że szeroki gościniec życia, którym zawsze kroczył, to droga najlepsza, najpewniejsza. O ile mogłem zapamiętać, ojciec wiódł zawsze żywot wygodny, miły i nie był nigdy narażony na burze. Dostawszy się na ląd, powrócę, myślałem, niezwłocznie do domu niby syn marnotrawny, o którym wspomina Biblia.\\r\\n\\r\\nTe rozsądne myśli trwały jednakże tylko tak długo, jak długo huczała burza. Dnia następnego wróciła pogoda, wiatr ustał, a wieczór nastał cichy i piękny. Morze lśniło, żagle ledwo wzdymał lekki wiatr, a zachód słońca był tak cudny, że nigdy chyba nie widziałem podobnego.\\r\\n\\r\\n— Jak się czujesz, Robinsonie? — spytał mnie kolega szkolny widząc, że wychodzę na pokład. — Już ci lepiej… nieprawdaż? Pewnie bałeś się trochę, gdyśmy tej nocy mieli pełno wiatru w czapce?\\r\\n\\r\\n— Wiatru w czapce? — zdziwiłem się. — Co mówisz? Wszak to był straszliwy orkan!\\r\\n\\r\\n— Orkan? Ha… ha… mój drogi, orkan wygląda całkiem inaczej. Mając dobry statek pod nogami i należytą przestrzeń w koło siebie, nic sobie nie robimy z takiego wietrzyku. Zaraz widać, że jesteś szczurem lądowym. Chodźże, łykniemy sobie po jednym, a zaraz o wszystkim zapomnisz.\\r\\n\\r\\nUsłuchałem go i w istocie niebawem zapomniałem przy szklance nie tylko o przebytych przygodach, ale także o wszystkich dobrych postanowieniach.\\r\\n\\r\\nPrzez następnych pięć dni panowała pogoda, a życie na pokładzie podobało mi się niezmiernie. Ale Opatrzność miała dla mnie jedną jeszcze próbę i to tak straszliwą, że najbardziej zatwardziały zbrodniarz nie mógłby lekceważyć jej doniosłości oraz cudowności ocalenia z pewnej już zatraty.\\r\\n\\r\\nSzóstego dnia podróży stanęliśmy na kotwicy w przystani Yarmouth. Od czasu owej burzy wiatr był za słaby lub też przeciwny, a i teraz wiał od tygodnia z południowego zachodu, tak że nie dało się wpłynąć w koryto Tamizy. W przystani zebrało się dużo jeszcze innych statków, a wszystkie czekały na wiatr pomyślny, by dotrzeć do Londynu.\\r\\n\\r\\nPo kilku dniach powiało istotnie raźniej, a potem nawet silnie. Ale przystań w Yarmouth miała sławę bezpieczeństwa, a nasza lina kotwiczna była nowa, przeto załoga nie zwracała uwagi na pomyślny wiatr i spędzała czas na próżnowaniu i wesołej zabawie, gdyż w czasie takiego stanu pogody ustaje zazwyczaj praca na okręcie.\\r\\n\\r\\nÓsmego jednak dnia wicher wzrósł tak dalece w siłę, że zwołano całą załogę, by zdjąć na pokład sztangi, jak zwą się przedłużenia dolne masztów, w celu zmniejszenia kołysania statku. Około południa fala była taka, że okręt zapadał rufą głęboko, a ogromne masy wody przelewały się po pokładzie. Kapitana ogarnął niepokój, czy aby skutkiem tego nie pęknie lina kotwiczna, kazał więc spuścić drugą kotwicę.\\r\\n\\r\\nBurza rosła z każdą chwilą, a ja spostrzegłem strach i niepokój na twarzach załogi. Kapitan nie mógł usiedzieć w kajucie, biegał tu i tam z największą starannością, czyniąc wszystko, co mogło ocalić statek, ale miał słabą bardzo nadzieję.\\r\\n\\r\\n— Niech nas Bóg chroni! — mruknął, przebiegając koło mojej kabiny. — Jesteśmy zgubieni!\\r\\n\\r\\nLegłem cicho na posłaniu. Nie sposób opisać, co się ze mną działo. Sądziłem, żem przetrwał co najgorsze, a tu słowa kapitana przejęły mnie strachem śmiertelnym. Po chwili wyszedłem na pokład i rozejrzałem się. Boże wielki, cóż za widok uderzył me oczy! Bałwany wielkości ogromnych gór toczyły się ze wszystkich stron, a co kilka minut jeden z nich walił z hukiem gromu na nasz pokład. W chwilach, kiedy mogłem dostrzec coś poprzez rozpryskującą się wodę, widziałem nieopisane zniszczenie. Mnóstwo okrętów miało teraz odrąbane maszty, niektóre zerwały się z kotwic i pędziły bez ratunku w stronę pełnego morza, zaś ze słów naszej załogi wywnioskowałem, że stojący tuż obok nas statek zatonął z całą załogą i ładunkiem.\\r\\n\\r\\nWieczorem przyszli do kapitana sternik i pilot i poprosili o pozwolenie ścięcia masztu przedniego. Nie chciał on się zrazu zgodzić, ale uległ w końcu przedstawieniom pilota. Odrąbano maszt przedni, ale przez to został tak dalece osłabiony maszt główny, że go także odrąbać musiano.\\r\\n\\r\\nTrudno opisać stan nasz. Mimo że upłynęło od dnia tego lat wiele, pamiętam, iż myśl o sprzeniewierzeniu się mym dobrym postanowieniom dręczyła mnie wówczas więcej, niż obawa śmierci.\\r\\n\\r\\nNie przypuszczałem, by burza miała wzrosnąć jeszcze, a jednak tak się stało. Czegoś podobnego nie pamiętali najstarsi marynarze naszej załogi.\\r\\n\\r\\nOkręt nasz był doskonale i silnie zbudowany, ale ładunek jego, nader ciężki, budził obawę, że możemy lada chwila zatonąć. Kapitan i pilot, oraz kilku maszynistów uczynili teraz coś, co się rzadko zdarza na statku, mianowicie, zaczęli gorąco błagać Boga o ocalenie.\\r\\n\\r\\nOkoło północy rozeszła się wieść, że statek ma dziurę i pod pokładem woda dosięga czterech stóp. Wszyscy ruszyli do pomp, a ja doznałem takiego wstrząsu, że padłem na posłanie wpół omdlały. Ale przywrócono mi rychło przytomność, mówiąc, że dotąd mogłem nie brać się do żadnej roboty, teraz jednakże muszę pompować jak każdy, co pewnie potrafię. Poszedłem tedy na pokład i jąłem pompować co sił. Podczas tej pracy kazał kapitan dać strzał armatni. Był to sygnał ostrzegawczy dla kilku okrętów węglowych, które przeciąwszy liny kotwiczne starały się dostać na pełne morze i nie dość szybko robiły nam miejsce wolne. Nie wiedząc co to znaczy, pomyślałem po strzale, że się naszemu statkowi przydarzyło coś strasznego. Przeniknął mnie lodowaty dreszcz i padłem bez zmysłów. Marynarze nie zwrócili na mnie uwagi, ktoś inny zajął moje miejsce, a sądząc, że umarłem, odsunął mnie nogą na bok. Po długim dopiero czasie odzyskałem przytomność.\\r\\n\\r\\nMimo pompowania woda podnosiła się coraz wyżej. Burza zelżała co prawda trochę, ale jasne było już, że okręt nie utrzyma się długo na powierzchni. Kapitan kazał dawać strzały, skutkiem czego stojący opodal na kotwicy statek wysłał nam łódź ratunkową. Dzielna jej załoga położyła na szali życie, by dotrzeć do nas po wzburzonych falach, ponieważ się jednak okazało niemożliwe przybicie do boku okrętu, rzuciliśmy z wielkim trudem linę i przyciągnęliśmy łódź pod rufę, czyli tylną część statku. Potem z wielkim niebezpieczeństwem spuściliśmy się na dół. Trudno było nawet myśleć o przepłynięciu na statek przy takim stanie morza, przeto postanowiono wpędzić łódź na mieliznę. Kapitan przyobiecał załodze pełne odszkodowanie na wypadek, gdyby łódź odniosła jakieś uszkodzenie.\\r\\n\\r\\nW kwadrans zaledwie po wejściu do łodzi ujrzeliśmy, jak nasz piękny okręt idzie na dno.\\r\\n\\r\\nZbliżaliśmy się z wolna do lądu i niebawem ujrzeliśmy na wybrzeżu mnóstwo biegających żywo ludzi, którzy usiłowali przyjść nam z pomocą. Znalazła się jednakże osłonięta od wiatru zatoka ułatwiająca wylądowanie i niebawem stopy nasze dotknęły stałego lądu. Ruszyliśmy do Yarmouth i jako biedni rozbitkowie doznaliśmy ze strony władz i ludności jak najżyczliwszego przyjęcia. Dano nam dobre kwatery i nawet zaopatrzono w pieniądze na drogę do Hull lub Londynu.\\r\\n\\r\\nCała moja niedola skończyłaby się, gdybym miał rozum i wrócił do Hull, a stamtąd do domu. Ale los mój gnał mnie coraz to dalej, tak żem się nie mógł oprzeć.\\r\\n\\r\\nKolega szkolny, syn właściciela okrętu, który mnie skusił do podróży, miał teraz gorszą jeszcze ode mnie minę. Przez dwa dni pobytu w Yarmouth nie widziałem go, gdyż zakwaterowano nas w innych domach, gdyśmy się jednak spotkali, spojrzał na mnie smętnie. Opowiedział swemu ojcu, kim właściwie jestem i wyznał, że tę podróż podjąłem tylko na próbę.\\r\\n\\r\\n„Młodzieńcze! — powiedział do mnie z wielką powagą właściciel okrętu. — Powinieneś to, co zaszło, uznać za ostrzeżenie oraz wyraźny znak Opatrzności i wyrzec się na zawsze zawodu żeglarskiego, do czego nie jesteś stworzony”.\\r\\n\\r\\n„Panie! — spytałem — czyż ta katastrofa skłoni pana do zaprzestania morskich podróży?”\\r\\n\\r\\n„Ze mną inna sprawa! — powiedział. — Żeglarstwo jest mym zawodem, a więc także obowiązkiem. Ty jednak, młodzieńcze, podjąłeś jazdę próbną i doznałeś przedsmaku tego, co cię czeka w przyszłości, gdybyś trwał dalej w uporze. Może być nawet, że całe nieszczęście wywołała twa obecność na pokładzie! Któż jesteś, młodzieńcze, i co cię skierowało na morze?”\\r\\n\\r\\nOpowiedziałem cały przebieg sprawy.\\r\\n\\r\\n„Czymże zgrzeszyłem, że mnie Bóg pokarał takim intruzem, takim nieszczęśnikiem na okręcie! — zawołał wysłuchawszy mnie. — Za tysiąc funtów szterlingów nie zgodziłbym się nawet stanąć z tobą, młodzieńcze, na jednym pokładzie!”\\r\\n\\r\\nPo chwili jednak uspokoił się i zalecił mi, bym wracał do ojca, gdyż najwidoczniej moje skłonności żeglarskie nie podobają się niebu.\\r\\n\\r\\n„Bądź pewny, młodzieńcze — zakończył — że jeśli nie weźmiesz sobie do serca tego znaku Opatrzności, to, gdziekolwiek się zwrócisz, natrafisz na nieszczęście i rozczarowanie, jak ci to przepowiedział ojciec twój!”\\r\\n\\r\\nRozstaliśmy się i już go więcej nie spotkałem. Ale rady, jakich mi udzielił, były daremne.\\r\\n\\r\\nMając trochę pieniędzy, pojechałem drogą lądową do Londynu, a przez cały czas wahałem się, czy nie lepiej byłoby wracać do domu.\\r\\n\\r\\nUczyniłbym to był jak najchętniej, ale było mi wstyd, zarówno sąsiadów i znajomych, jak też ojca i matki. Tak to bywa z nierozsądnymi. Nie wstydzą się robić źle, a odtrąca ich skrucha, nie mają odwagi zawrócić z błędnej drogi i wyznać swego przewinienia.\\r\\n\\r\\nPrzybywszy do Londynu wyszukałem sobie niebawem okręt, który odpływał ku wybrzeżom Gwinei w Afryce.\\r\\n\\r\\nGdybym miał tyle bodaj rozsądku, by przyjąć miejsce prostego marynarza, to pracując usilnie wyuczyłbym się był przynajmniej doskonale zawodu żeglarskiego i doszedł kiedyś do stanowiska sternika albo nawet i kapitana. Ale czując grosz w kieszeni, trwałem dalej w uporze i, grając rolę pana nie tykającego żadnej roboty na pokładzie, nie nauczyłem się też niczego.\\r\\n\\r\\nPosiadałem wówczas czterdzieści funtów szterlingów, które mi przysłali krewni, uproszeni listem wysłanym z Londynu. Pewny jestem jednak, że większą część tej sumy dostarczyła matka moja.\\r\\n\\r\\nIdąc za radą właściciela okrętu, człowieka bardzo zacnego, nabyłem za te pieniądze różnych drobiazgów, używanych w handlu zamiennym z murzynami, i notuję tu zaraz, że podróż miała przebieg pomyślny oraz że wróciłem do Londynu z zyskiem trzystu funtów szterlingów w postaci złotego proszku.\\r\\n\\r\\nZostałem tedy handlarzem gwinejskim i uprawiałem to przez lat kilka z coraz większym powodzeniem, gdy mnie zaś losy zapędziły do Brazylii, kupiłem tam tanio piękną plantację. Dość długo ciągnąłem z niej niezłe zyski, aż razu pewnego uległem namowie drugiego plantatora i przysposobiłem sobie okręt w celu sprowadzenia z Afryki niewolników potrzebnych nam do roboty na naszych polach trzciny cukrowej.\\r\\n\\r\\n\\r\\n\\r\\nRozdział drugi\\r\\n\\r\\n— Robinson jedzie kupować niewolników i rozbija się po raz drugi z okrętem. Cudowne ocalenie. — Pierwsza noc na nieznanym wybrzeżu. — Robinson dosięga wpław okrętu i buduje tratwę. — Nabiera pewności, że znajduje się na wyspie. — Magazyn zapasów Robinsona.\\r\\n\\r\\nDnia pierwszego września roku Pańskiego 1659 wstąpiłem na pokład okrętu, w ósmą rocznicę dnia, w którym opuściłem w Hull ojca i matkę i lekkomyślniem ruszył na oślep w szeroki świat.\\r\\n\\r\\nOkręt nasz miał sto dwadzieścia ton pojemności, posiadał sześć armat i liczył prócz kapitana, mnie i chłopca kajutowego, czternastu ludzi załogi. Ładunek nasz stanowiły paciorki szklane, muszle, zwierciadełka ręczne, noże, nożyczki, siekiery i inne podobne przedmioty bardzo popłatne w handlu z murzynami.\\r\\n\\r\\nŻeglowaliśmy ku północy wzdłuż wybrzeży Brazylii, potem zaś, osiągnąwszy dziesiąty stopień północnej szerokości, mieliśmy skierować się wprost ku Afryce. Pogoda była piękna, ale upał panował wielki. Dotarłszy do przylądku San Augustino, skierowaliśmy okręt na pełne morze i ląd znikł nam niebawem z oczu. Po dwunastu dniach minęliśmy równik i znaleźliśmy się mniej więcej na siódmym stopniu szerokości północnej, gdy powiało straszliwe tornado, czyli trąba powietrzna i odrzuciło nas daleko z drogi obranej.\\r\\n\\r\\nBurza nadciągnęła zrazu od południowego wschodu, potem runął wicher od północnego zachodu. Potęga trąby powietrznej była taka, że zrezygnowawszy z wysiłków żeglowania, daliśmy się wichrom pędzić bezwolnie. Trwało to przez wiele dni, każdego zaś ranka sądziliśmy, że nie doczekamy wieczoru. Fale spłukały z pokładu dwu marynarzy i chłopca kajutowego, którzy zatonęli.\\r\\n\\r\\nDwunastego dnia burza nieco zmalała, a kapitan stwierdził za pomocą obserwacji słońca, że jesteśmy mniej więcej na jedenastym stopniu północnej szerokości, a więc na wysokości Gujany, powyżej Amazonki, niedaleko ujścia rzeki Orinoko. Zaczęliśmy radzić, co należy czynić, gdyż okręt poniósł uszkodzenia. Kapitan sądził, że najlepiej wrócić do Brazylii.\\r\\n\\r\\nNie zgodziłem się na to i zaproponowałem jazdę do wysp Barbados, do których spodziewaliśmy się dotrzeć w ciągu dni piętnastu.\\r\\n\\r\\nZmieniwszy tedy kierunek pożeglowaliśmy w stronę północno-zachodnią, by znaleźć pomoc na jednej z wysp Indii zachodnich. Ale los inaczej zrządził.\\r\\n\\r\\nLedwośmy przebyli kawałek drogi w tym kierunku, zahuczała ponownie burza i poniosła nas tak daleko na zachód, że mniej baliśmy się teraz zatonięcia na pełnym morzu, niż rozbicia o nieznane wybrzeże i zjedzenia przez ludożerców.\\r\\n\\r\\nWśród tej niedoli rozległo się pewnego ranka wołanie: Ląd! Wybiegliśmy na pokład, by zobaczyć, gdzie jesteśmy, jednocześnie jednakże okręt doznał takiego wstrząśnienia, że zatrzeszczał w wiązaniach. Wpadliśmy na ławę piaszczystą, statek nasz stanął nagle, a bałwany przeleciały po pokładzie z taką mocą, że ledwośmy ujść zdołali przed zatonięciem.\\r\\n\\r\\nNie sposób opisać przerażenia załogi. Nie wiedzieliśmy, czy jesteśmy przy wyspie, czy stałym lądzie, natomiast nie ulegało wątpliwości, że jeśli burza nie ustanie rychło, okręt nasz rozpadnie się na kawałki. Wciśnięci w różne kąty dla ochrony przed falami, spoglądaliśmy na siebie bladzi, czekając godziny śmierci.\\r\\n\\r\\nJednakowoż okręt wytrzymał dłużej, niż to było do przewidzenia i kapitan stwierdził na koniec, że wiatr przycicha.\\r\\n\\r\\nNie mogąc statku uwolnić z mielizny, chcieliśmy uratować przynajmniej samych siebie. Łódź wisząca u rufy została dawno już roztrzaskana, mieliśmy jednakże drugą, większą, i tę właśnie udało się, po wielu trudach, szczęśliwie spuścić na wodę.\\r\\n\\r\\nNie biorąc ze sobą niczego, weszliśmy jakeśmy stali w wątły stateczek, któremu lada chwila groziło rozbicie o ściany okrętu. Po nadludzkich wprost wysiłkach zdołaliśmy odbić od statku, i wśród ustawicznego niebezpieczeństwa popłynęliśmy w jedenastu, zdając się na wolę fal i łaskę bożą.\\r\\n\\r\\nPołożenie było straszne, wiedzieliśmy bowiem, że wśród takiej burzy otwarta barka nie utrzyma się długo na powierzchni, a gdybyśmy nawet zdołali dotrzeć do lądu, to niezawodnie łódź nasza roztrzaska się o skały nadbrzeżne, tak że w jednym i drugim wypadku śmierć nam zagraża niechybna. Mimo wszystko, poleciwszy dusze Bogu, wiosłowaliśmy dzielnie w stronę wybrzeża.\\r\\n\\r\\nJedyną naszą nadzieją było, że może znajdziemy zatokę osłoniętą od wiatru lub ujście rzeki i po spokojniejszych wodach dotrzemy do lądu.\\r\\n\\r\\nZaledwie jednak upłynęliśmy półtorej mili morskiej, wzniosła się poza nami ogromna jak góra ściana wody i zaczęła nas ścigać. Uciekaliśmy niby jagnię przed lwem, ale potwór dosięgnął nas i nim zdołaliśmy zebrać zmysły, łódź została przewrócona, a ja uczułem, że zapadam w niezmierną głębię.\\r\\n\\r\\nByłem wyśmienitym pływakiem, ale cóż mi to mogło pomóc w tym razie. Wir porwał mnie na dół, potem zgoła bez wysiłku z mej strony pchnął ku lądowi. Fala odpłynęła, ja zaś zostałem na piasku. Na poły oszalały posiadałem jednak jeszcze tyle przytomności, żem zauważył, iż ląd był bliższy, niż sądziłem. Zerwawszy się na nogi zacząłem co sił pędzić w głąb lądu, by mnie nie zabrała powracająca fala. Daremnie! Nieprzyjaciel szybszy był nierównie ode mnie. Ujrzałem za sobą nową górę, która dopędziła bezbronnego i zatopiła na jakieś dwadzieścia stóp wysokim słupem wody. Nieodporna moc pociągnęła mnie szybko w przepaść i już zacząłem tracić zmysły, wiedząc tylko tyle, że umieram, gdy nagle uczułem, iż idę w górę, a za chwilę głowa moja i ręce wynurzyły się z wody. Odetchnąłem głęboko i nabrałem trochę otuchy. Nowy bałwan zaniósł mnie na ląd, uczułem ponownie ziemię pod nogami, znowu jak przedtem zacząłem uciekać i znowu przegoniła mnie fala, zagarniając ze sobą. Wychyliwszy się na powierzchnię spostrzegłem, że mnie prąd niesie z szaloną szybkością ku zębatej skale, sterczącej czarno spośród śnieżnobiałej piany. Pomyślałem jeszcze, że tu będzie mój grób, westchnąłem do Boga… potem zaś otrzymałem straszliwy cios, tak że straciłem przytomność.\\r\\n\\r\\nPrzyszedłszy do siebie zauważyłem, że leżę wysoko na skale. Fale cofnęły się daleko, ale zaczęły właśnie sposobić nowy napad. Znając już ich gwałtowność i chyżość, chwyciłem z całej siły oburącz cypel skalny, by nie zostać spłukany. Nastąpił zalew, pokryła mnie zielonawa grzywa, ale trzymając się rozpaczliwie, zdołałem ujść zagłady. W chwili, gdym mógł chwycić oddech, zlazłem śpiesznie na dół i zacząłem biec jak szalony w głąb wybrzeża wznoszącego się dość stromo tuż za skałą. Dotarłszy tam, gdzie nie sięgało już morze, usiadłem w trawie.\\r\\n\\r\\nZostałem ocalony i złożyłem z całego serca gorącą podziękę Bogu. Pomyślałem o towarzyszach moich, którzy potonęli zapewne, gdyż nie dostrzegłem już nigdy ich śladu, z wyjątkiem trzech kapeluszy znalezionych potem na brzegu i dwu trzewików z dwu różnych par.\\r\\n\\r\\nDaleko, pośród spienionego morza, widniał rozbity okręt, ale był tak odległy, że ledwo go dostrzec mogłem przez białawą mgłę wodną. Wielki Boże! Jakimże sposobem zdołałem przez taką przestrzeń dostać się na ląd?\\r\\n\\r\\nRadowało mnie niezmiernie ocalenie, ale byłem w strasznym położeniu. Przemoczony na wskroś, nie miałem innej odzieży, ani jedzenia, ani picia, ani też broni, która by mi pozwoliła ubić zwierzynę na posiłek, czy obronić się przed napastnikiem. Znalazłem w kieszeni nóż, fajkę i trochę mokrego tytoniu. Ta bezsilność przepoiła mnie taką rozpaczą, żem się zerwał i zacząłem biegać po brzegu jak szalony.\\r\\n\\r\\nNadchodziła noc, ja zaś jąłem rozmyślać, co będzie, jeśli znajdują się tu drapieżne zwierzęta, wychodzące nocą na łów.\\r\\n\\r\\nNie mając wyboru, wdrapałem się na grube drzewo, stojące w pobliżu, by obyczajem ptaków przenocować pośród gałęzi. Przedtem jeszcze wyciąłem grubą pałkę dla obrony, usadowiłem się, jak mogłem najwygodniej i zmęczony straszliwie zapadłem zaraz w głęboki sen.\\r\\n\\r\\nGdym się zbudził, dzień był już jasny, burza przycichła i morze odzyskało nieco spokoju. Spostrzegłem z wielkim zdumieniem, że przypływ podniósł okręt z ławicy i podczas nocy zapędził go w pobliże skały, której zawdzięczałem swoje ocalenie. Okręt stał prosto i spokojnie, mnie zaś ogarnęło pragnienie dotarcia doń, celem zabrania potrzebnych mi nieodzownie przedmiotów.\\r\\n\\r\\nZlazłem co prędzej z drzewa i zaraz spostrzegłem leżącą opodal na brzegu łódź. Pośpieszyłem ku niej, ale zastąpiła mi drogę woda tak szeroko rozlana, żem nie mógł przekroczyć tej przeszkody. Wróciłem tedy i zacząłem rozmyślać, w jaki sposób mógłbym się dostać na okręt.\\r\\n\\r\\nOkoło południa morze przybrało zupełnie spokojny wygląd i z powodu odpływu odsłoniło tak znaczny szmat lądu, że mogłem dotrzeć pieszo do okrętu na odległość ćwierć mili angielskiej.\\r\\n\\r\\nPrzejął mnie ból, przyszło mi bowiem na myśl, że zostając na pokładzie, wszyscy towarzysze moi ocaleliby, a los mój w ich gronie byłby całkiem inny. Rozważania te jednak były daremne, przeto niewiele myśląc zrzuciłem odzież i popłynąłem do okrętu. Ściany jego były gładkie i sterczały pionowo z wody, tak że zrazu straciłem nadzieję dostania się na pokład. Po chwili jednak dostrzegłem zwisający z burty kawałek liny. Chwyciwszy go, wygramoliłem się na okręt.\\r\\n\\r\\nTkwił on w ławicy piasku w ten sposób, że dziób jego był pod wodą, a cała część tylna sterczała w górę. Tej nader szczęśliwej okoliczności zawdzięczać należało, że komory magazynowe pozostały suche. Wślizgnąłem się tam i, czując głód, napełniłem kieszenie spodni odłamkami suchara i pochłaniałem je, prowadząc dalej poszukiwania. Brakło mi teraz tylko czółna, by przewieść na ląd przedmioty, które sobie postanowiłem przywłaszczyć.\\r\\n\\r\\nSama chęć nie mogła tutaj starczyć, przeto musiałem jąć się pracy. Na pokładzie było kilka zapasowych rei i sztang, które mi się nadały, uruchomiłem je tedy i z wielkim wysiłkiem spuściłem poza pokład, związawszy linami, by nie odpłynęły z falą. Potem zszedłem na dół, związałem jedne przy drugiej, tak że utworzyły tratwę, potem nakryłem je deskami w poprzek i mogłem już po całej powierzchni swobodnie chodzić. Ale tratwa była jeszcze zbyt lekka, by unieść większy ładunek, poprzecinałem tedy piłą ciesielską na trzy części leżące na pokładzie długie belki masztowe i po niesłychanych wysiłkach uzupełniłem nimi mą tratwę. Nigdy przedtem nie byłbym zdolny wykonać takiej niesłychanej pracy, ale w niedoli człowiek poznaje własne siły i uczy się z nich korzystać.\\r\\n\\r\\nTratwa była teraz dość silna, zacząłem tedy ładowanie. Nasamprzód umieściłem na niej trzy skrzynie marynarskie, wysypawszy ich zawartość. W jedną z nich włożyłem suchary, ryż, trzy wielkie sery holenderskie, pięć kawałów suszonej koziny i resztkę mieszaniny różnego ziarna, którym na pokładzie karmiono kury. Była to przeważnie pszenica i ryż, ale potem zauważyłem z wielkim rozczarowaniem, że dobrały się do tego szczury i część zjadły, a część zniszczyły. Zajęty tą pracą, spostrzegłem jednak, że nastąpił przypływ, a pozostawione na brzegu surdut, kamizelkę i koszulę zabrała woda. Zacząłem tedy szukać odzieży i znalazłem sporą jej ilość. Brałem jednak na razie tylko najpotrzebniejsze rzeczy, głównie zaś narzędzia, które postanowiłem zawieźć na ląd. Po długiem szukaniu odnalazłem skrzynię cieśli pełną narzędzi. Był to dla mnie skarb większy, niż gdybym odkrył ładunek złota wypełniający cały okręt.\\r\\n\\r\\nNastępnie zwróciłem uwagę na broń i amunicję. Wiedziałem, że są w kajucie dwie dobre strzelby na ptactwo i dwa pistolety. Zabezpieczyłem je tedy przede wszystkim, wraz z kilku pełnymi prochu rogami, workiem śrutu i kul oraz dwoma długimi, ostrymi szpadami. Wiedziałem również, że są na okręcie trzy beczki prochu. Po długich poszukiwaniach znalazłem je w głębi, dwie były suche, trzecia jednakże przemokła. Umieściwszy na tratwie te dwie beczki oraz broń, uznałem, że ładunek jest dostateczny. Zaraz jednak stanęło przede mną pytanie, w jaki sposób zdołam dotrzeć z tym wszystkim do lądu, nie posiadając wioseł ni żagla, wobec czego najlżejszy podmuch wiatru mógł te moje skarby wypędzić na pełne morze i zatopić.\\r\\n\\r\\nTrzy okoliczności dodawały mi jednak otuchy. Morze było gładkie jak zwierciadło, nastał właśnie przypływ, pędzący wodę ku lądowi, a po trzecie miałem wiatr z tyłu. Znalazłem jeszcze na pokładzie kilka krótkich, połamanych żerdzi, dodawszy więc jeszcze do ładunku dwie piły, siekiery i młot, ruszyłem odważnie w drogę. Wszystko poszło wyśmienicie, zauważyłem też, że prąd niesie mnie tuż obok miejsca, gdzie po raz pierwszy wylądowałem. To mi dało nadzieję, że odkryję ujście strumienia lub rzeki, w które wdziera się fala morska podczas przypływu i w ten sposób natrafię na przystań.\\r\\n\\r\\nNie omyliłem się. Po krótkiej chwili zobaczyłem rozpadlinę wybrzeża, w którą wpadała szybkim prądem woda morska. Starałem się też, ile mogłem, utrzymać tratwę na środku tego pasa.\\r\\n\\r\\nTeraz jednak omal nie zdarzyło mi się ponowne rozbicie, które by do reszty pogrążyło całą mą nadzieję i złamało mi serce. Nie znałem głębokości wody, toteż tratwa wpadła jedną stroną na ławicę piasku, druga zaś zanurzyła się w wodę. Cały mój drogocenny ładunek byłby się zesunął, gdybym nie podparł skrzyni z całej siły plecami.\\r\\n\\r\\nW takiej pozycji stałem przeszło pół godziny, aż woda się podniosła i oswobodziła tratwę. Ruszyłem dalej i ku wielkiej radości ujrzałem ujście niewielkiej rzeczki.\\r\\n\\r\\nNie chcąc się dać zapędzić zbyt daleko w koryto, jąłem wypatrywać przystani i niebawem odkryłem po prawej stronie małą zatokę, w którą wprowadziłem z trudem swą tratwę, imając się różnych sztuczek. Podpłynąłem jak najbliżej spadzistego brzegu, ale nie chcąc po raz drugi narażać ładunku, osadziłem mój statek na kotwicy, wbijając z przodu i z tyłu żerdzie w piasek. Potem czekałem cierpliwie na odpływ, który też osadził na suchym gruncie tratwę i ładunek.\\r\\n\\r\\nTrzeba było teraz zbadać okolicę, celem znalezienia bezpiecznego miejsca dla siebie i swych ruchomości. Nie wiedziałem, gdzie jestem, na wyspie czy lądzie stałym, nie wiedziałem też, czy mieszkają tu ludzie i czy mam się obawiać dzikich zwierząt. W odległości niespełna mili angielskiej leżało strome wzgórze, poza nim zaś szereg innych, w kierunku północnym. Uzbrojony w strzelbę, pistolet i zabrawszy róg z prochem, wszedłem nie bez trudności na szczyt. Stąd jednym spojrzeniem ogarnąłem swe położenie. Byłem na wyspie pośród pełnego morza! Kędyś w dali, spostrzegłem kilka skał, zaś w kierunku zachodnim, jak mi się wydało dwie jeszcze małe wyspy. I na tym koniec.\\r\\n\\r\\nWedle wszelkiego prawdopodobieństwa wyspa była bezludna, a także nie dostrzegłem zwierząt drapieżnych, tylko ogromne stada nieznanego mi zgoła ptactwa. Wracając zastrzeliłem wielkiego ptaka, siedzącego na drzewie u skraju lasu. Mój strzał był pewnie pierwszym, jaki od stworzenia świata padł na tej wyspie. Na jego odgłos podniosły się wokół z lasów istne chmary ptaków, wrzeszczących przeraźliwie. Zastrzelony przeze mnie musiał to być, sądząc po szponach i zakrzywionym dziobie, jakiś jastrząb nieznanego mi gatunku, a mięso jego cuchnęło brzydko i nie było jadalne.\\r\\n\\r\\nWróciwszy do tratwy wziąłem się do przenoszenia ładunku na ląd, co mi zajęło czas do wieczora. Chcąc się zabezpieczyć na noc, zbudowałem z pak i bierwion tratwy rodzaj chaty, w której rychło zasnąłem. Nazajutrz pierwszą mą myślą była ponowna wyprawa na okręt. Rozważałem długo, czy jechać tratwą, ale w końcu postanowiłem popłynąć jak wczoraj i zbudować nową tratwę pod nowy ładunek.\\r\\n\\r\\nTym razem szło mi dużo lepiej niż przedtem, bowiem doświadczenie uczyniło mnie mądrzejszym. Znalazłem w komorze cieśli kilka worków gwoździ i śrub, dłuto, dwa tuziny siekier i pewien nadzwyczaj cenny przyrząd, który zwie się kamieniem szlifierskim i służy do ostrzenia narzędzi. Prócz tych skarbów zabrałem jeszcze kilka żelaznych kilofów, siedem sztucerów na kule, trzecią strzelbę na ptaki, dwie beczułki kul i trochę prochu. Wielki wór śrutu i rulon ołowiu musiałem skutkiem ich ciężaru zostawić.\\r\\n\\r\\nUzupełniłem ładunek odzieżą, jaką tylko mogłem znaleźć, zabrałem też mały żagiel, matę na ścianę i trochę pościeli, po czym ruszyłem z powrotem i dotarłem szczęśliwie i z wielką radością do lądu.\\r\\n\\r\\nNiepokoiła mnie przez cały czas pobytu na okręcie myśl, że może jakieś zwierzę opanowało i zniszczyło moje zapasy, ale znalazłem wszystko nietknięte. Na jednej skrzyni siedziało istotnie jakieś stworzenie, podobne do dzikiego kota. Uciekło ono przede mną, ale niebawem przystanęło i spojrzało wymownie, jakby chciało zawrzeć znajomość. Zagroziłem mu strzelbą, ale to nie podziałało wcale. Rzuciłem mu kawałek suchara, mimo że nie należało być rozrzutnym. Kot ten podszedł, obwąchał chleb, potem zjadł go ze smakiem i spojrzał znowu, jakby chciał więcej. Wzruszyłem z żalem ramionami, a kot odszedł zadowolony wielce z przyjęcia.\\r\\n\\r\\nSprowadziwszy na ląd drugi ładunek, zbudowałem z żerdzi i żagla niewielki namiot i umieściłem tam przedmioty, które mógł uszkodzić deszcz lub słońce, wokoło zaś ustawiłem puste paki i beczki, tworząc wał ochronny przeciw wrogim ludziom czy też zwierzętom.\\r\\n\\r\\nWejście zatarasowałem od wnętrza deskami, od zewnątrz wysoką paką, potem rozłożywszy na ziemi pościel i umieściwszy w głowach pistolety, a nabitą strzelbę tuż pod ręką, ległem spać, sen zaś przyszedł zaraz, gdyż znużyła mnie ciężka praca.\\r\\n\\r\\nPosiadłem największy chyba magazyn, jaki kiedykolwiek człowiek założył dla siebie samego, a jednak nie byłem zadowolony. Jak długo okręt stał prosto, czułem chęć wyratowania zeń wszystkiego, co się tylko da i ruszyłem podczas najniższego stanu wody znowu na pokład. Za trzecią wyprawą pozyskałem znaczną ilość lin oraz sznurów i nici, nie zapominając też o kawale płótna służącego do naprawy żagli oraz o beczce z mokrym prochem.\\r\\n\\r\\nZa szóstym razem miałem już w posiadaniu wszystko co mi mogło być użyteczne i umyśliłem teraz podjąć rozbiórkę cięższych części statku. Zbudowałem z rei i resztek masztów ogromną tratwę i złożyłem na niej ciężkie liny kotwiczne, przepiłowane naprzód na części, oraz żelaziwo, jakie tylko mogłem powyrywać. Ale w drodze powrotnej opuściło mnie dotychczasowe szczęście. Tratwa była wielka i nie mogłem nią kierować należycie z powodu obciążenia, toteż wywróciła się w ujściu rzeczki, ja zaś wraz z ładunkiem wpadłem w wodę. Straciłem niemal wszystko, gdyż tylko liny zdołałem wydobyć potem podczas odpływu.\\r\\n\\r\\nByłem od trzynastu dni na wyspie, a jedenaście wypraw urządziłem na okręt, z którego zabrałem tyle, ile tylko zdołały zabrać dwie ludzkie ręce. Pewny jestem, że przewiózłbym na ląd częściami cały statek, gdyby tylko dopisała pogoda.\\r\\n\\r\\nZa dwunastym jednak razem jął dąć wiatr. Wziąłem właśnie z szafy w kajucie dwie brzytwy, nożyczki, kilka noży, widelców oraz woreczek brazylijskich i europejskich złotych i srebrnych monet, gdy niebo pociemniało i zerwał się tak silny wicher od lądu, że nie tracąc czasu na budowanie tratwy ruszyłem z powrotem wpław. Ledwo zdążyłem w istocie dotrzeć do lądu, wicher dął coraz mocniej i jeszcze przed końcem przypływu zahuczała burza co się zowie.\\r\\n\\r\\nTrwała ona przez całą noc, a gdym rankiem spojrzał w stronę okrętu nie ujrzałem go już. Szczątki wychylały się odtąd ponad wodę tylko w pełni odpływu, tak że powinszowałem sobie gorliwości, z jaką wyzyskałem czas, ratując od zatraty wszystko, co miało wartość.\\r\\n\\r\\n\\r\\n\\r\\nRozdział trzeci\\r\\n\\r\\n— Robinson buduje obronne osiedle. — Dzikie kozy. — Robinson urządza kalendarz. — Rozszerzenie mieszkania. — Stolarka. — Robinson zaczyna pisać pamiętnik. — Myśli jego podczas Świąt Bożego Narodzenia. — Lamy. — Owies i ryż. — Burza i trzęsienie ziemi.\\r\\n\\r\\nUmyśliłem sobie teraz zbudować porządne osiedle. Namiot mój stał dotychczas na grząskim torfowisku, tuż nad brzegiem, przeto na miejscu niezdrowym, a w dodatku zbyt odległym od słodkiej wody.\\r\\n\\r\\nRozejrzawszy się dobrze, obrałem małe płaskowzgórze, w pobliżu potoku u stóp pagórka, wznoszącego się pionowo. W skalnej jego ścianie było małe zagłębienie, niby wejście do jaskini, ale zbyt płytkie, by je zwać grotą.\\r\\n\\r\\nPłaszczyzna ta, porosła trawą, miała około stu metrów szerokości, była dwa razy tak długa, a leżała po północno-zachodniej stronie pagórka, tak że nie dochodziły tu niemal całkiem gorące promienie słońca. Postanowiłem zbudować sobie mieszkanie tu właśnie, wprost zagłębienia skały.\\r\\n\\r\\nZakreśliłem przed ścianą półkole o promieniu pionowym do skały, długości dziesięciu metrów, a średnicy dwudziestu mniej więcej.\\r\\n\\r\\nNa obwodzie tego półkola wbiłem w ziemię podwójny szereg grubych pali, około półszósta stóp wysokich, a końce ich zaostrzyłem potem. Stały one w odległości sześciu cali od siebie.\\r\\n\\r\\nPotem wplotłem pomiędzy pale pocięte kawałki lin kotwicznych, wypełniając szczelnie odstępy, zaś od wnętrza wzmocniłem palisadę skośnymi podporami, sięgającymi do połowy jej wysokości i w ten sposób stworzyłem mur, którego żaden człowiek ni zwierzę nie zdołało przebić ani przekroczyć. Była to praca nie tylko ciężka, ale także skomplikowana, zwłaszcza o ile szło o ścinanie drzew w lesie, utwierdzanie pali i zaciosywanie ich na końcach. Nie zostawiłem otworu na wejście, ale używałem krótkiej drabinki, którą zabierałem zawsze ze sobą. To mi dawało bezpieczeństwo przed napadem, potem jednakże wyszło na jaw, że ta ostrożność była zbyteczna.\\r\\n\\r\\nNiesłychane miałem trudności z przenoszeniem mych zapasów do fortecy, pośrodku której ustawiłem namiot o dachu z podwójnego płótna, który okryłem jeszcze sersenigiem, czyli smołowanym płótnem, jakim się zatyka szpary w okręcie. Tu zawiesiłem również matę ścienną, która była ongiś, jak zapamiętałem, własnością sternika.\\r\\n\\r\\nPo ukończeniu tej budowli zewnętrznej zacząłem pogłębiać wklęsłość w skale. Kamienie i ziemię, stamtąd dobyte, wynosiłem pod palisadę i usypałem tam wał na półtorej stopy wysoki. Rozszerzyłem w ten sposób mieszkanie swoje w głąb góry, tworząc piwnicę, która mi oddawała doskonałe usługi.\\r\\n\\r\\nNa pracy tej zeszło dużo czasu. Wspomnę tutaj o pewnym zdarzeniu, jakie zaszło w porze roztrząsania planów budowy mego osiedla.\\r\\n\\r\\nPewnego parnego dnia burza z piorunami i grzmotami nawiedziła wyspę. Zaraz za pierwszą błyskawicą uczułem śmiertelny strach. Nie przeraziłem się oczywiście burzy, ale zadrżałem na myśl o mym prochu. Cóż by to było dla mnie za nieszczęście, gdyby piorun padł w beczkę i zapalił go! Wszakże proch ten był mi jedyną gwarancją obrony, a także warunkiem zdobycia pożywienia.\\r\\n\\r\\nPod tym wstrząsającym wrażeniem zaniechałem na razie budowy i zacząłem co prędzej sporządzać worki i skrzynie w celu podzielenia prochu na części, tak bym w razie eksplozji nie utracił wszystkiego naraz. Pracowałem nad tym całe dwa tygodnie i dokazałem, że dwieście czterdzieści funtów, jakie posiadałem, utworzyły blisko sto porcji. Beczkę z prochem mokrym, jako niegroźnym, umieściłem w grocie, którą nazwałem swą kuchnią, poszczególne porcje prochu rozmieściłem po różnych szczelinach i dziurach skalnych, nie zaniedbując porobić znaków, by je w razie potrzeby odnaleźć.\\r\\n\\r\\nPrzez cały ten czas wędrowałem codziennie ze strzelbą po okolicy w celu zbadania jej i polowania na zwierzynę. Zaraz za pierwszą wycieczką napotkałem dzikie kozy, były one jednak tak płochliwe i tak szybko uciekały, że nie doszedłem do strzału. Potem jednak nauczyłem się je podchodzić. Zauważyłem, że zmykają co prędzej, gdy pasą się choćby daleko na górze, ja zaś nadchodzę od dołu, przeciwnie, gdym nadchodził od strony góry, one zaś były w dolinie, mogłem podejść znacznie bliżej. Wywnioskowałem stąd, że oczy ich są zbudowane w sposób, pozwalający im patrzyć raczej na dół, niż w górę.\\r\\n\\r\\nZa pierwszym strzałem ubiłem kozę, mającą obok siebie koźlątko. Wzruszyło mnie, że nie chciało ono opuścić matki. Gdym wziął zwierzynę na plecy i ruszyłem ku domowi, poszło za mną. Przeniosłem je przez palisadę, ale było zbyt małe i nie odessane jeszcze, tak że będąc przyzwyczajone do mleka matki nie chciało nic jeść. To mnie zmusiło ostatecznie do zarżnięcia go i spożycia. Mięso tych dwu sztuk starczyło na czas długi, tak że mogłem zaoszczędzić sporo żywności, a zwłaszcza chleba.\\r\\n\\r\\nSkończyłem nareszcie budowę osiedla i przyszła kolej na założenie ogniska. Zanim jednak opowiem, jak tego dokonałem, wspomnę pokrótce o sobie samym.\\r\\n\\r\\nIle razy przyszło mi na myśl położenie moje, ogarniał mnie wielki smutek. Powiedziałem już, że burza odepchnęła okręt daleko poza zwykłą linię kursu statków, toteż z pełną słusznością mogłem przypuszczać, że niebo skazało mnie na samotną śmierć na tej wyspie. Rozważając to, płakałem i bliski nieraz byłem rozpaczy.\\r\\n\\r\\nCzasem jednak smutny ten nastrój rozpraszał rozsądek. Stało się też tak pewnego dnia, kiedy wędrowałem ze strzelbą po morskim wybrzeżu, pogrążony w melancholii.\\r\\n\\r\\n— Prawda — powiedziałem sobie — że los twój nie jest wesoły, ale gdzież są towarzysze twoi? Wszakże do łodzi wsiadło jedenastu? Gdzież się podziało dziesięciu z nich? Zginęli, ty zaś ocalałeś… czemu nie nastąpiło coś wprost przeciwnego? Żyjesz oto na pewnym lądzie, cały i zdrowy, oni zaś leżą na ciemnym dnie morza. Gdzież lepiej, tam, czy tu?\\r\\n\\r\\nDotknąłem dnia 30 września po raz pierwszy stopą tej samotnej wyspy, która, wedle mych obliczeń, leżała mniej więcej na dziewiątym stopniu północnej szerokości.\\r\\n\\r\\nPo dziesięciu czy dwunastu dniach pobytu przyszło mi na myśl, że stracę zupełnie rachubę czasu, a nawet nie będę mógł święcić niedzieli, jeśli nie urządzę czegoś w rodzaju kalendarza. Sporządziłem tedy z dwu desek wielki krzyż i wyciąłem na nim napis: Dnia 30-go września wylądował tu Robinson Crusoe.\\r\\n\\r\\nKrzyż ten ustawiłem na wybrzeżu i każdego dnia znaczyłem na nim karb. Każdy karb siódmy był dwa razy dłuższy, a pierwszy dzień miesiąca stanowiła kreska jeszcze dwa razy tak długa jak kreski niedzielne. W ten sposób obliczałem dni, miesiące i lata.\\r\\n\\r\\nPośród rzeczy zabranych z okrętu były różne przedmioty, na które nie zwracałem na razie uwagi, mianowicie: pióra, atrament, papier, kilka kompasów, przyrządów matematycznych, map oraz książek i Biblii.\\r\\n\\r\\nNie należy pominąć szczegółu, żeśmy mieli na pokładzie psa i dwa koty. O tych zwierzętach opowiem w dalszym ciągu niejedno. Koty przewiozłem tratwą, zaś pies skoczył z pokładu i przypłynął za mną podczas drugiej wyprawy mojej. Był mi przez całe lata wiernym towarzyszem, a nawet ukochanym przyjacielem.\\r\\n\\r\\nPrzybory pisarskie oddały mi wielkie usługi i jąłem zaraz spisywać szczegółowo pamiętnik. Przerwałem go, gdy zbrakło atramentu, którego mimo rozlicznych wysiłków niczym zastąpić nie mogłem.\\r\\n\\r\\nZapasy moje mieściły różne użyteczne przedmioty, ale mimo to brakowało mi niejednego, mianowicie prócz atramentu także łopat i motyk, dalej zaś igieł i cienkich nici. Nie sposób też było wejść w posiadanie płóciennej bielizny, do którego to niedostatku przywyknąć z wolna musiałem.\\r\\n\\r\\nW tych warunkach praca postępowała niesporo i minął rok, zanim ukończyłem budowę swego osiedla. Wybierałem umyślnie pale tak ciężkie, że je ledwo mogłem wlec, to też czasem całe dwa dni zeszły mi na ścinaniu drzewa i dostawianiu go na miejsce, a trzeci dzień pracy kosztowało wbicie go w ziemię i spojenie z innymi. Wbijałem pale zrazu ciężką pałą drewnianą, potem dopiero zacząłem używać żelaznego kilofa. Nie troszczyłem się jednak powolnością tą, gdyż niestety miałem czasu pod dostatkiem! Cóż mi zostawało do roboty po skończeniu prócz wałęsania się po wyspie i dbania po trochu o pożywienie?\\r\\n\\r\\nCzas płynął, ja zaś zacząłem spokojnie patrzeć na swe położenie i nie wypatrywałem już teraz tak często i tak długo oczu na morze, w nadziei ujrzenia okrętu, śpieszącego mi na ratunek. Pogodziłem się z wolna z losem i jąłem urządzać sobie życie możliwie wygodnie i przyjemnie.\\r\\n\\r\\nOpisałem już dom swój. Był to namiot na stoku wzgórza, otoczony silną palisadą pni, utkanych linami kotwicznymi. Mógłbym to zagrodzenie nazwać wałem, gdyż przyparłem do niego ze strony zewnętrznej silny mur z darniny wysoki na dwie stopy. Po półtora roku ułożyłem długie pnie od tego wału aż do skalnej ściany i pokryłem je gałęźmi i liśćmi palmowymi dla ochrony przed deszczem bardzo obfitym w pewnych porach roku.\\r\\n\\r\\nZapasy zgromadzone w obrębie mieszkania zacieśniły je do tego stopnia, że ledwie mogłem się ruszyć. To mnie skłoniło do rozszerzenia groty, która to praca nie sprawiła mi wiele trudu z powodu kruchości kamienia. Wydrążyłem zrazu chodnik w stronę prawą, a gdy był dość długi, zwróciłem go raz jeszcze w prawo, tak że wylot jego otrzymał ujście na zewnątrz. W ten sposób mieszkanie moje stało się dostępne bez konieczności użycia drabiny.\\r\\n\\r\\nPo ostatecznym zakończeniu prac budowlanych wziąłem się do stolarki, celem uzyskania sprzętów domowych pierwszej potrzeby, a więc stołu i krzesła, bez których mowy być nie mogło o jakiejkolwiek wygodzie. Nie sposób było pisać ni jeść porządnie, słowem sto razy w ciągu dnia brakowało mi tych przedmiotów.\\r\\n\\r\\nNadmieniam tu mimochodem, że każdy człowiek normalnym obdarzony rozumem może z czasem sam przez się posiąść każde rzemiosło. W ciągu całego życia nie miałem dotąd w ręku narzędzia, a mimo to mogę zaręczyć, że byłbym potem w stanie, przy odpowiednim zapasie koniecznych przyrządów, wytworzyć sobie wszystkie przedmioty użyteczności domowej. Osiągnąłem z biegiem czasu taką zręczność, że mając tylko siekierę i ostre szerokie dłuto stolarskie sporządzałem najróżniejsze rzeczy. Gdym potrzebował deski, musiałem ściąć drzewo i obciosywać pień po obu stronach tak długo, aż powstała deska danej grubości. Wyrównywałem ją potem dłutem. Oczywiście przy tej metodzie jeden pień dawał jedną tylko deskę, ale nie było na to rady. Przy tym praca wymagała wielkiej cierpliwości i czasu. Czasu miałem aż nadto, zaś cierpliwości nabyłem z musu.\\r\\n\\r\\nStół i krzesło sporządziłem jednak z krótkich desek, zabranych z okrętu. W opisany powyżej sposób wyciosałem potem pewną ilość długich desek, które poprzybijałem jedne nad drugimi na ścianach groty jak półki, na których umieściłem w porządku wszystkie drobiazgi, przyrządy, gwoździe, śruby, słowem to, co chciałem mieć pod ręką. Na kołkach, wbitych w ściany, pozawieszałem strzelby i to co się do wieszania nadawało, tak że grota przybrała wygląd wielkiego magazynu, mnie zaś radowała ilość posiadanych, użytecznych rzeczy i ład, jaki tu teraz zapanował.\\r\\n\\r\\nZacząłem spisywać pamiętnik. Od pamiętnego dnia 30 września 1659 roku zanotowałem sumiennie wszystko, com przeżył, myślał i czuł. Chcąc podać treść tych zapisków, musiałbym powtórzyć rzeczy już opowiedziane, przeto poprzestanę na tych tylko szczegółach, które mogą zaciekawić czytelników moich jako uzupełnienie i objaśnienie ich.\\r\\n\\r\\nDnia 17 października zacząłem drążyć jaskinię poza namiotem.\\r\\n\\r\\nDo roboty tej brakło mi przede wszystkim żelaznego łamacza kamieni, łopaty i taczek lub kosza, jąłem tedy dumać, czym je zastąpić. Łamacz zastąpił jako tako kilof, ale brak łopaty utrudniał znacznie i opóźniał robotę.\\r\\n\\r\\nDnia 18 października natrafiłem w lesie na drzewo bardzo twarde, zwane w Brazylii drzewem żelaznym. Odrąbałem mu z trudem gruby konar, przy czym siekierę stępiłem do tego stopnia, że była bezużyteczna. Konar ten, strasznie ciężki, zawlokłem do domu i zacząłem zeń wyciosywać coś, co przypominało niewątpliwie łopatę i pełnić mogło jej funkcje.\\r\\n\\r\\nBrak mi było taczek lub kosza. Kosz mógłbym był jako tako upleść, ale nie napotkałem dotąd przydatnych gałęzi. Od sporządzenia taczek odstraszała mnie konieczność koła i osi, a nie czułem się na siłach stworzenia takiego arcydzieła. W końcu wpadło mi do głowy, by wydrążyć z pnia rodzaj niecek, jakich używają mularze do noszenia wapna i cegieł. Przedmiot ten nie sprawił mi tyle trudu, co łopata, ale mimo to zużyłem na te dwie rzeczy całe cztery dni.\\r\\n\\r\\nDnia 24 grudnia. W ojczyźnie obchodzą dziś wszyscy Boże Narodzenie. Czyż żyją jeszcze ojciec mój i matka? Czyż wspominają jeszcze czasem o swym niewdzięcznym i nierozsądnym synu? Sądzą pewnie od całych lat, że nie żyję! I w samej rzeczy zmarłem, dla całego świata jestem tak jakby umarłym człowiekiem! Biedny, biedny Robinsonie! Ale nie traćmy otuchy… Bóg nad nami, a Robinson Crusoe żyje jeszcze!\\r\\n\\r\\nDnia 25 grudnia odkryłem na mej wyspie lamy. Zastrzeliłem jedną młodą sztukę, a zraniłem drugą, tak że zdołałem doprowadzić ją do domu, gdzie wsadziłem w drewniane łupki przestrzeloną jej nogę.\\r\\n\\r\\nPielęgnowałem chore zwierzę, noga zaś zrosła się szybko i wzmocniła. Lama przywykła do mnie, oswoiła, pasła się opodal groty trawą i ziołami i wcale nie okazywała skłonności do ucieczki. Ta okoliczność naprowadziła mnie na myśl stworzenia trzody zwierząt swojskich, tak by mi nie zbrakło żywności kiedyś, gdy spotrzebuję cały zapas prochu.\\r\\n\\r\\nDnia 1 stycznia było niezmiernie gorąco. Parność i upał sprawiły, żem wyszedł na łowy o samym świcie, drugi zaś raz późnym wieczorem. Napotkałem w dolinach w głębi wyspy mnóstwo kóz, nadających się doskonale na swojską trzodę.\\r\\n\\r\\nDnia 2 stycznia ruszyłem z psem na polowanie i poszczułem go na kozy. Ale skutek był wprost przeciwny. Kozy uderzyły razem na psa rogami, tak że ledwo ujść zdołał cało.\\r\\n\\r\\nW tym czasie padał często gwałtowny deszcz, musiałem więc zaniechać łowów. W takie pochmurne dni ciemno bywało w mym mieszkaniu i odczuwałem dotkliwie brak lampy. Chciałem co prawda nieraz narobić sobie świec, ale nie miałem wosku. Sporządziłem tedy z gliny naczyńko, wysuszyłem je na słońcu i zaopatrzywszy w knot z kłaków napełniłem tłuszczem kozim. W ten sposób oświetliłem od biedy mieszkanie, ale lampa moja pozostawiała jeszcze dużo do życzenia.\\r\\n\\r\\nGmerając w posiadanych skarbach, natrafiłem na worek ze zbożem. Szczury pożarły jednak ziarno, przeto, nie widząc nic więcej ponad otręby i łuski, wysypałem wszystko pod skałę, by użyć worka na co innego. Stało się to przed nastaniem ulewnych deszczów. Po czterech tygodniach ujrzałem na tymże miejscu kilka wyniosłych kłosów, w których rozpoznałem z radością europejski owies. Opodal zobaczyłem też parę kłosów ryżu. Cień skały osłonił przed żarem słońca kilka zdolnych jeszcze do kiełkowania ziaren, jakie były w śmieciach i wzeszły one doskonale w wilgoci wywołanej deszczem.\\r\\n\\r\\nPilnowałem starannie tych kilku kłosów, gdy zaś dojrzały w czerwcu, zebrałem troskliwie ziarno po ziarnie, ciesząc się nadzieją, że z czasem uzyskam ilość zboża potrzebną na wypiek chleba. Zanim do tego doszło, minęły cztery lata. Przy tym pierwszy siew nie powiódł się, gdyż dokonałem go tuż przed nastaniem upałów. O tym jednak opowiem później.\\r\\n\\r\\nDnia 16 kwietnia, ukończywszy właśnie wał ochronny mej fortecy, doznałem czegoś, co niemal zniweczyło wszystkie me dotychczasowe wysiłki, a nawet co groziło memu życiu.\\r\\n\\r\\nZajęty byłem właśnie czymś poza namiotem, u wejścia do groty, gdy nagle zaczęły spadać masy ziemi i kamieni z całej góry i ścian oraz stropu jaskini mojej. Skoczyłem do drabiny i przelazłem śpiesznie przez palisadę, by nie zostać pogrzebany pod głazami. Ledwo dotknąłem stopą ziemi, poznałem, że wyspę nawiedziło straszliwe trzęsienie ziemi. Falowała pod mymi nogami niby morze, a odległa o pół mili angielskiej góra rozpadła się u samego wierzchołka na dwoje i runęła w dół z łoskotem, jakiego nie słyszałem w życiu całym. Morze szalało i sądzę, że trzęsienie jego dna być musiało jeszcze nierównie gwałtowniejsze niż lądu.\\r\\n\\r\\nStałem przez chwilę skamieniały ze strachu i pewny, że namiot mój oraz wszystko, co posiadałem, zostanie zasypane beznadziejnie. Wstrząśnienie powtórzyło się trzy razy, a było tak straszliwe, że musiałoby zniweczyć każdy budynek ludzką ręką wzniesiony. Falowanie ziemi wywołało u mnie chorobę morską. Doprowadzony do rozpaczy i bezradny zupełnie wołałem tylko raz po raz:\\r\\n\\r\\n— O Boże i Panie mój, miej litość nade mną!\\r\\n\\r\\nŚciemniło się bardzo, czarne chmury sunęły po niebie z przerażającą szybkością i za chwilę zahuczała burza, a morze pokryła biała piana. Huragan runął na wyspę z siłą niewysłowioną i ogłuszającym łoskotem, wyrywając mnóstwo drzew z korzeniami i łamiąc jak słomki grube pnie. Wobec tego rozpętania żywiołów każde ludzkie słabe stworzenie musiałoby zwątpić o swoim życiu. Trwało to przez trzy godziny, po czym burza zaczęła przycichać, a po dalszych dwu godzinach wróciło wszystko do spokoju i lunął nawalny deszcz.\\r\\n\\r\\nPrzez cały ten czas leżałem na ziemi skulony, trzymając się oburącz drzewa, by mnie wicher nie porwał ze sobą. Teraz wstałem i zobaczywszy, że góra stoi cało, ośmieliłem się zajrzeć do mego mieszkania. Zaraz też postanowiłem zbudować sobie drugie mieszkanie, pod gołym niebem, gdyż przebywając ciągle w tej pieczarze mogłem podczas następnego trzęsienia ziemi niespodzianie stracić życie.\\r\\n\\r\\nUmyśliłem zbudować podobny wał i ustawić w nim namiot, zanim jednak dojść mogło do urzeczywistnienia, musiałem, chcąc nie chcąc, pozostać w starym osiedlu.\\r\\n\\r\\n\\r\\n\\r\\nRozdział czwarty\\r\\n\\r\\n— Ponowna wyprawa na rozbity statek. — Robinson napotyka żółwia. — Choruje i rozmyśla nad sobą poważnie.— „Wzywaj mnie w potrzebie!” — Ozdrowienie. — „Wielbij imię moje!” — Robinson czyni odkrycia. — Buduje drugie osiedle. — Zostaje koszykarzem. — Oswaja papugę i koźlę. — Pierwsze żniwa.\\r\\n\\r\\nZnajduję w mych zapiskach pod datą 22 kwietnia co następuje: Nazajutrz wziąłem się na serio do rozważania tego nowego planu i pierwszą zaraz trudność dostrzegłem w złym stanie moich narzędzi. Posiadałem trzy wielkie topory i kilka tuzinów siekier, które wzięliśmy ze sobą jako artykuł w handlu zamiennym z dzikimi, ale wszystko to stępiło się i poszczerbiło przy obróbce twardego, sękatego drzewa. Miałem wprawdzie kamień szlifierski, ale brakło mi koniecznego mechanizmu do obracania. Sporządzenie tej maszyny sprawiło mi trud niesłychany, ale po wielkich wysiłkach stworzyłem przyrząd obracany pedałem nożnym przy pomocy rzemienia, tak że obie ręce miałem wolne. Pracowałem nad tym przez cały tydzień.\\r\\n\\r\\nW ciągu 28 i 29 kwietnia ostrzyłem od rana do wieczora narzędzia, a maszyna moja okazała się doskonała.\\r\\n\\r\\nDnia 1 maja ujrzałem wczesnym rankiem na wybrzeżu beczkę i trochę szczątków okrętu, przypędzonych tu ostatnią burzą. Rozbity statek zmienił położenie i sterczał wyżej nad wodą. Dziób nie tkwił już w piasku, a tył oddzielony od kadłuba leżał na boku wśród piaszczystego, a tak wysokiego wału, że podczas odpływu mogłem doń dotrzeć suchą nogą. Zmianę tę wywołało, zdaje się, trzęsienie ziemi, które dokończyło zniszczenia, a fale niosły teraz poszczególne resztki na ląd. W beczce był proch zamoczony, a potem wyschły na słońcu niby kamień. Mimo to zabrałem go jednak i zabezpieczyłem.\\r\\n\\r\\nOdkładając na potem budowę drugiego osiedla, jąłem się pracy koło szczątków okrętu, z których najmniejszy mógł mi się bardzo przydać.\\r\\n\\r\\nPrzez dni następne byłem tym zajęty. Poodrywawszy deski pokładu, znalazłem we wnętrzu pełnym piasku różne beczki, których jednak ruszyć nie mogłem. Musiałem też zostawić gruby zwój ołowiu jako zbyt ciężki. Przeniosłem natomiast około trzech cetnarów żelaza.\\r\\n\\r\\nDnia 24 maja poluzowałem na koniec w piasku beczki do tego stopnia, że fala podczas przypływu zaniosła wiele z nich na ląd. Była w nich solona wieprzowina, zepsuta jednak przez wodę morską. Ze zwoju ołowiu odrąbałem kawałkami około cetnara i zabrałem do domu.\\r\\n\\r\\nChodząc po wybrzeżu 16 czerwca napotkałem wielkiego żółwia, pierwszego na tej wyspie. Ubiłem go, a mięso to wydało mi się potrawą najbardziej soczystą i najsmaczniejszą, jaką spożywałem w życiu. Była to nader pożądana odmiana, gdyż dotąd jadałem tylko drób i kozinę.\\r\\n\\r\\nPod datą 27 czerwca znajduję w pamiętniku taki zapisek: Od tygodnia dręczyła mnie taka febra, że z trudnością tylko mogłem dokonywać koniecznych prac codziennych. Teraz pogorszyło mi się do tego stopnia, iż leżałem, niezdolny wstać po łyk wody. Godzinami byłem oszołomiony, przychodząc zaś do siebie usiłowałem zanieść modły do Boga, ale wargi moje szeptały tylko z trudem: — Boże, wspomóż mnie i nie opuszczaj! — Paliła mnie gorączka, to znów na przemian wstrząsał mną dreszcz lodowaty, na koniec zapadłem w niespokojny sen, trwający dużo godzin. Zbudziłem się w nocy. Było mi lepiej, ale czułem wielkie osłabienie i paliło mnie straszne pragnienie. Nie mając jednak w mieszkaniu wody, musiałem wytrwać do rana.\\r\\n\\r\\nDnia 28 czerwca zawlokłem się z trudem do strumienia i napełniwszy flaszkę, umieściłem wodę w pobliżu legowiska. Potem upiekłem na węglach kawałek koziny, ale zjadłem parę tylko kąsków. Próbowałem chodzić, lecz nogi chwiały się pode mną, zaś w sercu czułem wielki smutek z powodu opuszczenia, w jakie popadłem. Wieczorem upiekłem trzy jaja spośród tych, jakie znalazłem w ciele żółwia, spożyłem je z lubością, następnie zaś, mimo osłabienia, usiadłem ze strzelbą na wybrzeżu i zapatrzyłem się w spokojne i ciche morze.\\r\\n\\r\\nGdym tak siedział napłynęły mi różne myśli.\\r\\n\\r\\n— Czymże jest ziemia, której już taki szmat zwiedziłem i czymże morze, po którym podróżowałem tak długo? Jakże powstały? Czymże jestem ja sam i te wszystkie otaczające mnie dzikie i swojskie twory? Nie ulega wątpliwości, że wszechpotężna siła stworzyła wszystko, żywe istoty, ziemię, morze, powietrze i widnokrąg ze słońcem, księżycem i gwiazdami. Cóż to za siła niezmierna? Oczywiście, to Bóg! Jeśli jednakże Bóg stworzył te wszystkie rzeczy, to niezawodnie kieruje nimi i rządzi, a zatem bez Boga i jego zgody oraz woli nic się w całym świecie stać nie może.\\r\\n\\r\\nBóg, rządca świata, wie także, że ja znajduję się na tej oto wyspie w stanie wielkiej niedoli, a z woli też jego spotkało mnie to nieszczęście.\\r\\n\\r\\nCzemuż dotknął mnie Bóg w ten sposób? Czymże zawiniłem?\\r\\n\\r\\nWobec tego pytania poczułem wyrzut sumienia i głos jakiś potężny zawołał we mnie:\\r\\n\\r\\n— Nędzniku! Pytasz czym zawiniłeś? Spójrz wstecz na swe zmarnowane życie i spytaj raczej czym nie zawiniłeś! Spytaj, czemu Bóg w słusznym gniewie nie ukarał cię już dotąd śmiercią, czemu nie zginąłeś w przystani Yarmouth lub pod tą wyspą nie zatonąłeś w falach jak twoi nieszczęśni towarzysze! Jak śmiesz pytać o swoje winy?\\r\\n\\r\\nWziąłem do rąk jedną z Biblii wyratowanych z okrętu i zacząłem czytać. Ale umysł mój tak był wyczerpany chorobą, że przez czas długi zrozumieć nie mogłem słów Pisma świętego. W końcu oczy me spoczęły na zdaniu: — Wzywaj mnie w potrzebie, ja cię ocalę, ty zaś wielbij imię moje!\\r\\n\\r\\nUczyniło to na mnie niesłychanie silne wrażenie. Po raz pierwszy w życiu ukląkłem i roniąc gorące łzy zacząłem błagać Boga, by spełnił obietnicę i ocalił mnie, bowiem wzywałem go z taką wiarą w złej chwili.\\r\\n\\r\\nPotem wyczerpany całkiem dowlokłem się do posłania i zaraz zasnąłem twardo.\\r\\n\\r\\nPewny do dziś jestem, że sen ten trwać musiał co najmniej dwie noce i cały dzień. Inaczej trudno by wytłumaczyć, czemu kalendarz mój wskazywał jeden dzień mniej, kiedym po latach obliczał czas mego pobytu na wyspie.\\r\\n\\r\\nKoniec końcem zbudziwszy się uczułem, że jestem fizycznie orzeźwiony i przepełniony świeżymi siłami. Febra nie wróciła już, a żołądek domagał się gwałtownie pożywienia.\\r\\n\\r\\nDnia 3 lipca zanotowałem te słowa: Bóg mnie wysłuchał i przywrócił mi zdrowie, toteż wielbiłem go na każdym kroku. Zła jest choroba w domu, przy czułej opiece rodziny, ale stokroć okropniej jest zapaść w niemoc wśród dziczy i samotności, z dala od wszelkiej pomocy. Bóg mnie jednak ocalił i odtąd już nie znikły mi z pamięci słowa: — Wzywaj mnie w potrzebie, ja cię ocalę, ty zaś wielbij imię moje! — Czy Bóg wyzwolić mnie też raczy z tego wygnania? Zacząłem nad tym dumać i już uczułem upadek nadziei, ale wspomniawszy przebytą chorobę, powiedziałem sobie: — Czyż nie wyratował cię Bóg cudownie z śmiertelnej febry i stanu straszliwej niemocy? Czyż nie dotrzymał obietnicy? A ty, czyż spełniłeś to, czego chce, mówiąc: Wielbij imię moje? — Zawstydziłem się wielce i ukląkłszy jąłem głośno sławić imię Boże, błagając o jego łaskę.\\r\\n\\r\\nOd 4 do 14 lipca chodziłem codziennie ze strzelbą po okolicy, by odzyskać sprawność ciała. Badając przyczynę zasłabnięcia, doszedłem do wniosku, że przebywanie na wolnym powietrzu w porze deszczowej, która w tej strefie zastępuje zimę, jest szkodliwe dla zdrowia.\\r\\n\\r\\nOd dziesięciu już miesięcy przebywałem na tej wyspie i mało było nadziei ocalenia, gdyż widocznie nikt tu jeszcze przede mną nie wylądował.\\r\\n\\r\\nDnia piętnastego lipca podjąłem dalszą wycieczkę. Idąc w górę biegu strumienia stwierdziłem, że przypływ morza sięga najwyżej na dwie mile angielskie w głąb lądu. Odkryłem kilka uroczych dolin i bujnych łąk, na których rósł tytoń, aloesy i dzika trzcina cukrowa. Dalej w głębi znalazłem melony wijące się po ziemi, a w końcu, ku wielkiemu zdumieniu, także winorośl, zwieszoną po pniach drzew, pełną soczystych gron. Spożyłem z rozkoszą znaczną ich ilość, przyszło mi jednak zaraz na myśl, że owoce te wysuszone oddadzą mi, jako rodzynki, większą jeszcze przysługę, gdyż będę mógł zgromadzić znaczny ich zapas.\\r\\n\\r\\nOdległość od domu była tak znaczna, że spędziłem noc na drzewie, gdziem spał wyśmienicie. Następnego dnia ruszyłem dalej. Dążąc ciągle ku północy, dotarłem do przełęczy gór, poza którą teren opadał w kierunku zachodnim, zaś od wschodu płynął tuż przy mnie mały strumyk. Było tu cudnie, jak w najpiękniejszym ogrodzie i mimo uczucia pustki i opuszczenia przejęła mnie duma. Wszakże byłem nieograniczonym panem i królem tej wspaniałej wyspy!\\r\\n\\r\\nZnalazłem tu palmy kokosowe oraz mnóstwo drzew pomarańczowych i cytrynowych. Owoce nie dojrzały jeszcze co prawda, ale sok zielonych cytryn zaprawił wodę strumienia orzeźwiającym smakiem.\\r\\n\\r\\nMiałem tedy znowu przed sobą mnóstwo roboty, musiałem gromadzić zapasy winogron, pomarańcz i cytryn i przenosić je do domu. Odkrycie tych owoców było mi tym bardziej pożądane, że nadciągała pora deszczowa.\\r\\n\\r\\nWziąłem się zaraz do pracy, zebrałem w miejscu osłoniętym dużą stertę winogron, drugą mniejszą w innym miejscu, a wreszcie tuż trzecią, pomarańcz i cytryn, po czym ruszyłem do domu po worki. Wycieczka ta, obfita w odkrycia, zajęła mi trzy dni.\\r\\n\\r\\nWróciwszy z workami zastałem stertę winogron zburzoną i zdeptaną przez dzikie kozy, więc trud mój okazał się daremny. Zauważyłem jednak, że i bez tego nic by mi nie przyszło ze zbioru, gdyż winogrona były zbyt miękkie, by je transportować w workach. Pościnałem przeto znaczną ilość i rozwiesiłem na gałęziach drzew, by wyschły w słońcu. Wielki jednakże zapas pomarańcz i cytryn zdołałem przenieść do mego osiedla.\\r\\n\\r\\nUrodzajna ta dolinka tak mi przypadła do gustu, że umyśliłem zbudować sobie tu drugie mieszkanie, ale zaniechałem tego po chwili rozwagi, bowiem nie widać stąd było morza, a więc mogłem przeoczyć przepływający w pobliżu okręt.\\r\\n\\r\\nPoprzestałem tedy na zbudowaniu małego szałasu, który otoczyłem silnym płotem, dając doń przystęp tylko za pomocą drabiny. Tu spędzałem nieraz po kilka nocy z rzędu i posiadłem w ten sposób grotę skalną silną jak forteca oraz miłą willę letnią.\\r\\n\\r\\nPraca ta przeciągnęła się aż do sierpnia, po czym spadły deszcze, które mnie uwięziły we właściwym osiedlu. Letnisko posiadało wprawdzie także namiot, ale brakło tu ochrony skalnej przed burzą i nawalnym deszczem.\\r\\n\\r\\nDnia 3 sierpnia wyschły na koniec winogrona, dając nader smaczne rodzynki. Był zresztą najwyższy czas zabrać je, gdyż deszcz mógł mnie lada chwila pozbawić najlepszej części zapasów zimowych. Musiałem przenieść do domu około dwieście wielkich wiązek tych rodzynków na własnych plecach.\\r\\n\\r\\nWłaściwa pora deszczowa nastała 14 sierpnia, trwała z rozmaitym nasileniem do połowy października, a ulewa wzmagała się czasem tak, że przez parę dni nie mogłem opuścić jaskini.\\r\\n\\r\\nW tym czasie zaskoczyło mnie pomnożenie mego dobytku. Zauważyłem z żalem, że znikł jeden z mych kotów i pewny byłem, iż nie żyje. Jednakże pod koniec września wrócił z trzema kociętami. Ponieważ oba zwierzęta były samicami, przeto ojcem kociąt musiał być jakiś dziki kocur. Zwierzątka były bardzo ładne i całkiem podobne do matki. Z biegiem czasu rozmnożyły się jednak tak bardzo, że były mi wprost plagą i musiałem je strzelać, by z niemałym trudem chronić swe zapasy.\\r\\n\\r\\nW ciągu przymusowej niewoli rozszerzyłem znacznie jaskinię i stworzyłem drugi dostęp do mieszkania, o którym już wspomniałem poprzednio. Nie było obawy napaści z tej strony, gdyż wyspa moja nie posiadała ludności, zaś największe zwierzęta, jakie napotkałem, były to lamy tylko.\\r\\n\\r\\nNadszedł 30 września, złowrogi dzień mego rozbicia i wylądowania. Policzywszy nacięcia kalendarza przekonałem się, że spędziłem 365 dni na wyspie. Spędziłem ten dzień na poważnych rozważaniach i dziękowaniu Bogu za ocalenie i łaskę, mimo rozlicznych grzechów moich.\\r\\n\\r\\nZapiski mego dziennika stały się odtąd rzadsze, gdyż zbrakło atramentu. Postanowiłem notować najważniejsze tylko przeżycia i wydarzenia.\\r\\n\\r\\nPo długich dopiero doświadczeniach nauczyłem się odróżniać i przewidywać suchą i deszczową porę, nim to zaś nastąpiło, spotkało mnie następujące rozczarowanie. Miałem w zapasie około trzydziestu kłosów jęczmienia i dwudziestu ryżu i uznałem, że teraz pora na siew. Skopałem przeto drewnianą łopatą kawał łąki, podzieliłem pole na dwie części i zasiałem dwie trzecie posiadanego ziarna. Zachowałem jedną trzecią i było to wielkie szczęście. Nie wzeszło ni jedno ziarno, bowiem ziemia nie posiadała wilgoci. Obrałem dla następnej próby miesiąc luty; deszcze marcowe i kwietniowe posłużyły zasiewowi i uzyskałem tak obfity plon, że wydał po pół korca jęczmienia i tyleż ryżu. Teraz nabrałem rozumu i wiedząc, kiedy zaczynać siew, miałem nadzieję zbierać dwukrotny plon w roku.\\r\\n\\r\\nZaledwie ustały deszcze, wybrałem się do mego letniska. Zastałem wszystko jak było, z wyjątkiem kołków płotu, które puściły korzenie i obrosły gęsto gałęźmi. Ucieszyło mnie to bardzo, poprzycinałem zaraz płot, który stał się żywopłotem, i ze zdumieniem zauważyłem potem, jak gęsto rozrosły się drzewka w ciągu następnych trzech lat. Płot otaczał przestrzeń około 25 metrów średnicy, a mimo to korony nakryły wszystko, tak że w czasie upałów panował tu miły chłód.\\r\\n\\r\\nTa okoliczność przywiodła mnie na pomysł otoczenia w pewnej odległości takimże płotem palisady mego dawnego osiedla i plan ten wykonałem zaraz. Ustawiłem kołki na osiem metrów od wału i niebawem spostrzegłem z radością, że puszczają nader bujne odrośle. Ciągle jeszcze dokuczał mi brak kosza. Setki razy usiłowałem upleść go, ale wszystkie gałązki, jakich używałem, były zbyt kruche. Przyszło mi na myśl, że giętkie odrośle mego płotu będą odpowiednim materiałem i w samej rzeczy udało się to wyśmienicie.\\r\\n\\r\\nW młodych latach obserwowałem nieraz w mieście rodzinnym wyplatacza koszyków, a nawet pomagałem mu czasem, jak to czynią chłopcy. Skorzystałem teraz z owej wiedzy. Wybrawszy się na swe letnisko, naścinałem znaczną ilość gałązek, podsuszyłem i zabrałem je do jaskini. Tutaj zacząłem pleść wedle upodobania koszyki różnych kształtów i wielkości, a posłużyły mi one do przechowywania różnych zapasów, zwłaszcza zboża. To powodzenie natchnęło mnie myślą robót dalszych, mianowicie umyśliłem sporządzić naczynia na płyny, gdyż posiadałem tylko kilka beczułek i flaszek, a brakło mi nawet garnka na zgotowanie zupy. Także rad bym był zrobić sobie fajkę, gdyż dawna stłukła się od czasów niepamiętnych. Po długim łamaniu głowy doszedłem w końcu do celu.\\r\\n\\r\\nPonieważ znałem dotąd małą tylko część mojej wyspy, postanowiłem zrobić wycieczkę aż do przeciwległego wybrzeża. Wziąłem strzelbę, róg z prochem, siekierę, dwa suchary, kilka garści rodzynków i ruszyłem w drogę. Pies pobiegł za mną bez wołania, a lama chętnie towarzyszyłaby mi także, gdybym jej nie był wprowadził do wnętrza przez otwór skalny i nie zamknął. Nie brakło jej pożywienia i wody.\\r\\n\\r\\nPrzeszedłszy równinę, na której stało letnisko moje, i stanąwszy na przeciwległych wzgórzach, ujrzałem w stronie zachodniej połyskujące morze. Dzień był pogodny, jasny, toteż dostrzegłem na skraju widnokręgu pas ziemi, nie wiedząc jednakże, czy jest to wyspa, czy kontynent.\\r\\n\\r\\nGdyby to było hiszpańskie wybrzeże Ameryki, mógłbym żywić nadzieję, że jakiś okręt podpłynie tutaj, jeśli była to jednakże jakaś wyspa, zachodziła obawa, że są na niej dzicy, ludożercy może nawet, którzy zjadają każdego schwytanego jeńca.\\r\\n\\r\\nKroczyłem z wolna i przekonywałem się coraz lepiej, że ta strona wyspy była nierównie powabniejsza od zamieszkiwanej przeze mnie. Cudne łąki kwietne porastały gaje pełne papug, z których radbym był schwytać którąś, oswoić i wyuczyć paru słów. Powiodło mi się to w istocie, uderzyłem kijem młodą papużkę, a gdy przyszła do siebie zabrałem ze sobą. Minęło jednak lat kilka zanim się nauczyła mówić.\\r\\n\\r\\nUjrzałem po tej stronie wyspy innych jeszcze jej mieszkańców, mianowicie zające i lisy, a raczej zwierzęta do nich podobne.\\r\\n\\r\\nNa wybrzeżu pełno było żółwi i ptaków wodnych, pośród których rozpoznałem pingwiny. Mogłem ich ubić mnóstwo, ale musiałem szczędzić prochu. Napotkałem też lamy i dzikie kozy w większej znacznie obfitości niż po mojej stronie, ale mimo to nie wpadło mi na myśl przenosić się tu, przeciwnie, zacząłem tęsknić za domem. Przebyłem wzdłuż wybrzeża około dwunastu mil angielskich, po czym wbiłem w ziemię słup na znak. Następną wycieczkę postanowiłem skierować w stronę przeciwną i iść, póki nie dotrę do tego słupa.\\r\\n\\r\\nW drodze powrotnej zabłądziłem jednak na rozległej równi otoczonej wieńcem gór. Powietrze zamgliło się, a straciwszy z oczu słońce, jedynego przewodnika, wałęsałem się przez cztery dni bez kierunku i w końcu musiałem wrócić do słupa nad morzem. Tutaj dopiero odzyskałem świadomość, dokąd iść i ruszyłem wzdłuż brzegu.\\r\\n\\r\\nW drodze mój pies schwytał młodą kozę, ja zaś nadbiegłem i uwiązałem ją na postronku, który zawsze miałem przy sobie. Z dawna już planowałem, że muszę złapać kilka młodych kóz i stworzyć sobie trzodę. Ale koza szarpała się i opóźniała mnie w drodze, przeto doprowadziłem ją tylko do letniego mieszkania i tam zamknąłem. Pilno mi było do domu, który opuściłem przed całym już tygodniem.\\r\\n\\r\\nOdpoczywając przez dni kilka, zrobiłem klatkę dla papugi, którą nazwałem Polem. Potem przypomniawszy sobie o mojej kózce, poszedłem po nią. Zwierzątko wycieńczone było głodem, dałem mu przeto trawy i wody, gdy zaś chciałem kózkę potem wziąć na sznur okazało się to zbyteczne. Poszła za mną sama, czując we mnie swego żywiciela. Podobnie jak lama, kózka przywykła do mnie tak, że nie chciała odejść krokiem.\\r\\n\\r\\nNadszedł koniec roku i zabrałem się do żniwa. Pole nie było zbyt rozległe, gdyż użyłem do siewu niewielką ilość ziarna, ale kłosy wystrzeliły i były grube. Patrzyłem na nie z dumą nieraz, wkrótce okazało się jednak, że omal znowu nie postradałem plonu. Oto dzikie kozy oraz zające upodobały sobie nowe jadło i po całych dniach i nocach pasły się w najlepsze.\\r\\n\\r\\nRad nie rad musiałem cały łan otoczyć płotem, co nie było sprawą łatwą i trwało całe trzy tygodnie. Tymczasem strzelałem ile mogłem do szkodników, zaś na noc wiązałem u nieskończonego płotu psa, którego ujadanie płoszyło nieprzyjaciół.\\r\\n\\r\\nGdy zboże zaczęło dojrzewać, spadły nań chmary ptactwa, przeciw któremu płot nie był żadną ochroną. Przeraziłem się wielce, czując, że stracę wszystko, jeśli dniem i nocą nie będę czuwał ze strzelbą w ręku. Wielka część kłosów zniszczała już, jak się przekonałem, ale na ogół zboże było jeszcze nie całkiem dojrzałe i można by przeboleć katastrofę, gdyby się udało uratować resztę plonu.\\r\\n\\r\\nPo pierwszym strzale ptaki uniosły się chmurą i siedząc na drzewach czekały jakby, aż odejdę. Nabiwszy strzelbę ruszyłem pozornie w las, gdym im jednak tylko znikł z oczu runęły z powrotem na łan. Zawrzałem gniewem, gdyż każde ziarno, pożarte przez tę bandę, stanowić mogło dla mnie w przyszłości cały bochen chleba. Wyskoczywszy tedy, palnąłem ponownie i zabiwszy trzy duże ptaki przywiązałem je do żerdzi, którą ustawiłem pośrodku pola jako odstraszający przykład dla złoczyńców. Ten środek okazał się ponad oczekiwanie skuteczny. Od tej chwili ptactwo znikło nie tylko z pola, ale opuściło całą tę część wyspy i, dopóki wisiały moje straszaki, nie widziałem żadnego z tych drabów na oczy.\\r\\n\\r\\nNadeszły żniwa i znowu stanąłem wobec nowej trudności, nie posiadałem bowiem ani kosy, ani sierpa. Poradziłem sobie w ten sposób, że użyłem jeden z dwu mieczy, zabranych z okrętu, wyostrzywszy go należycie. Pole było niewielkie, toteż niedługo pościnałem wszystko zboże. Odniosłem plon w koszach do domu, a gdy przyszło do obliczenia zbioru okazało się, że posiadam blisko dwa korce ryżu i dwa i pół korca jęczmienia.\\r\\n\\r\\nNapełniło mnie to wielką otuchą i w myślach jąłem już zajadać chleb, dobyty przy bożej pomocy z tego ziarna.\\r\\n\\r\\nNie wiedziałem jednak jeszcze, w jaki sposób wyłuszczyć zboże, zemleć je, zamiesić ciasto i upiec chleb. Na razie chciałem tylko przysposobić znaczny zapas, więc postanowiłem cały plon użyć na siew, a nim nadejdą ponowne żniwa, rozwiązać trudną kwestię sporządzenia chleba w sposób możliwie najlepszy.\\r\\n\\r\\nPrzede wszystkim należało zaorać pole, że zaś nie miałem pługa, musiałem je w pocie czoła przekopać drewnianą łopatą. Posiawszy zboże, musiałem zrobić bronę, by wyrównać ziemię i nakryć nią ziarno. Następnie trzeba je było ochraniać przez czas wzrostu przed szkodnikami, dalej żąć, znosić, młócić, łuszczyć i przechowywać. Potrzeba mi było młyna, sita dla czyszczenia mąki, drożdży lub kwasku do ciasta i soli, wreszcie pieca dla ostatecznego wypieku. Zadanie moje trudne tedy było i zawikłane, ale postanowiłem go dokonać. Czasu miałem dość, poświęcałem tedy codziennie parę godzin na przysposobienie wielkiego dzieła, a ponieważ na nowe żniwa musiałem czekać całe pół roku, przeto napełniła mnie nadzieja powodzenia.\\r\\n\\r\\n\\r\\n\\r\\nRozdział piąty\\r\\n\\r\\n— Robinson garncarzem. — Wypiek chleba. — Robinson sporządza czółno zgoła nieużyteczne. — Zostaje krawcem. — Wycieczka morska. — Śmiertelny strach. — „Gdzież to byłeś, Robinsonie?”\\r\\n\\r\\nŻniwa przyniosły mi plon tak obfity, że mogłem zasiać przeszło morgę pola. Uprawiłem przeto w pobliżu domu dwa łany i otoczyłem je kołkami, które, jak wiedziałem, puszczają korzenie. W ten sposób spodziewałem się w ciągu roku uzyskać żywopłot niewymagający naprawy. Praca ta trwała przez trzy miesiące, gdyż przypadła po części na porę deszczową, a ulewa zatrzymywała mnie przez kilka nieraz dni w domu. Nie próżnowałem i w takich jednak razach i dumałem, jakby zdobyć naczynia gliniane, garnki, miski i tym podobne rzeczy, podwójnie teraz potrzebne z uwagi na wypiek chleba.\\r\\n\\r\\nPodczas wycieczek natrafiłem poprzednio już na glinę i spory jej zapas miałem w domu. Jąłem ją tedy ugniatać i niebawem sporządziłem mnóstwo dziwacznych, krzywych, szkaradnych, a wymyślnych naczyń. Wiele z nich zapadło się od własnego ciężaru, inne popękały i rozsypały się, gdyż zbyt szybko wystawiłem je na słońce. Inne wyschły z pozoru jak należy, rozpadły się jednak za pierwszym dotknięciem, słowem po dwumiesięcznych wysiłkach uzyskałem tylko dwa koślawe twory, które nazwałem dzbanami, ale nie uznałby ich za to żaden rozsądny człowiek.\\r\\n\\r\\nPrzy tym zajęciu gadałem wciąż do Pola, by go nauczyć mówić. Nawykł do swego imienia, a gdy po raz pierwszy zawołał: — Biedny, biedny Robinsonie! — nie mogłem powstrzymać łez, słysząc ludzkie słowa, wypowiedziane innym niż mój własny językiem.\\r\\n\\r\\nSłońce robiło, co mogło, dla moich garnków, susząc je i czyniąc twardymi. Brałem je ostrożnie w ręce i wkładałem w kosze, przysposobione na te arcydzieła, wolną zaś przestrzeń wypełniałem słomą. Potem stawiałem je w suchym miejscu, przeznaczając na zboże lub, gdyby się powiodło, na mąkę.\\r\\n\\r\\nDuże naczynia wypadły źle, natomiast lepiej się przedstawiały małe garnuszki, talerze itp. przedmioty, które ustawiłem pięknie na półkach. Niestety, nie było ich można używać.\\r\\n\\r\\nDotychczas suszyłem tylko w słońcu naczynie, dlatego też nie można w nie było wlać płynu, ani postawić na ogniu. Przypadek dopiero przyszedł mi z pomocą. Pewnego dnia upiekłem sobie, jak zwykle, kawałek mięsa na drewnianym rożnie, a rozgarnąwszy potem węgle zobaczyłem pośród nich skorupę jednego z mych garnków. Była ceglasto czerwona i twarda jak kamień. Uradowany wielce powiedziałem sobie, że jeśli ogień może tak uczynić ze skorupą, to wypali też na kamień cały garnek.\\r\\n\\r\\nZacząłem rozmyślać, jakby urządzić ognisko dla wypalania garnków. Nie miałem pojęcia o piecu garncarskim, ani też sztuce polewania naczyń glejtą ołowianą. Ustawiłem tedy jedne przy drugich, kilka dzbanów i garnków, pokładłem mniejsze na większe, pomiędzy nimi, wokoło i na wierzchu zgromadziłem dużo drzewa i podtrzymywałem ogień, aż naczynia rozjarzyły się do czerwoności, widząc z radością, że żadne z nich nie popękało. Żar taki utrzymywałem przez pięć, czy sześć godzin, aż spostrzegłem, że powierzchnia jednego zaczyna się topić. Zmniejszyłem tedy ogień, garnki zaś przybrały barwę ciemniejszą i przy coraz słabszym żarze zaczęły z wolna ostygać. Czyniłem to powoli, z obawy, by nie popękały i tak mi zeszła cała noc.\\r\\n\\r\\nW ten sposób uzyskałem pewną ilość dobrych, użytecznych dzbanów i garnków, ostatni zaś z nich miał nawet całą powierzchnię okrytą szkliwem.\\r\\n\\r\\nOdtąd nie zbrakło mi już naczyń glinianych, nie były tylko zbyt kształtne, ale cieszyłem się nimi. Przez dni kilka szukałem kamienia przydatnego na moździerz dla utłuczenia zboża, bo głazy mej groty były to twory piaskowcowe, gdybym ich więc użył, miałbym tyleż piasku co mąki. Nie miałem odwagi jąć się urządzenia młyna. Z konieczności poprzestałem na moździerzu drewnianym. Przy pomocy topora i siekiery wyciąłem pień tak wielki, jaki tylko przytoczyć zdołałem i wydrążyłem go węglami, podobnie jak dzicy wypalają swe czółna, zwane kanoe. Łatwiej już poszło z ciężkim tłuczkiem z drzewa żelaznego i z wielką radością przywlokłem do groty moździerz, czekając ze zdwojonym utęsknieniem żniw, które mi miały dostarczyć mąki na chleb.\\r\\n\\r\\nNamęczyłem się dobrze nad obmyśleniem sita, ale sporządzenie jego nie kosztowało mnie tyle trudu, co sporządzenie moździerza, gdyż użyłem na to rzadkiej tkaniny szalików marynarskich, jakie znalazłem pośród bielizny.\\r\\n\\r\\nNależało pomyśleć teraz o wypieku, bym nie został wstrzymany w robocie gdy mąka będzie gotowa. Miski sporządziłem łatwo z gliny, trudniej było jednakże urządzić piec. Po długich namysłach poradziłem sobie w ten sposób: sporządziłem kilka wielkich mis, mających dwie stopy średnicy, a dziewięć cali głębokości i wypaliłem je należycie. Gdy przyszło do pieczenia, rozpaliłem wielki ogień na kominie zbudowanym z cegieł własnej roboty. Gdy się należycie rozgrzała blacha, odgarnąłem na bok węgle, ułożyłem bochenki i nakryłem je owymi misami, potem zaś nasypałem wokoło i na wierzch jarzących węgli, by utrzymać ciepło i podnieść je jeszcze nawet. Z biegiem czasu nabyłem wielkiej wprawy w tym piekarstwie i mój jęczmienny chleb mógł zyskać ogólne uznanie świata.\\r\\n\\r\\nNa takich pracach zbiegła mi większa część trzeciego roku pobytu na wyspie. Uprawiałem też gorliwie ziemię, gromadziłem ziarno, a łuszczyłem je w twardych od pracy rękach, gdyż nie pomyślałem dotąd o klepisku i cepie.\\r\\n\\r\\nMiałem teraz tyle zboża, że konieczne okazało się powiększenie spichrza. Ostatni zbiór dał mi około dwudziestu korców jęczmienia i tyleż lub więcej ryżu, co mogło starczyć na całoroczne wyżywienie.\\r\\n\\r\\nMimo tego zajęcia nie przestawałem myśleć o lądzie, dostrzeżonym z przeciwległego wybrzeża wyspy i marzyłem, by się tam dostać. Jeśli był to, jak sądziłem, kontynent, mogłem tam znaleźć ludzi, a przeto również środki powrotu do ojczyzny.\\r\\n\\r\\nPod wpływem tych myśli odszukałem łódź leżącą na tym samym miejscu, gdzie ją w dzień rozbicia wyrzuciła burza. Gdybym ją mógł naprawić i spuścić na wodę, byłbym w stanie podjąć podróż dłuższą, może nawet aż do Brazylii. Wyciąłem tedy w lesie dźwigary i walce i zawlokłem je do łodzi, zdecydowany obrócić leżący dnem do góry statek, a potem naprawić.\\r\\n\\r\\nCałe dwa tygodnie zmarnowałem na tę bezużyteczną pracę, zanim się przekonałem, że sił mi nie starczy. Mimo to nie zaniechałem planu. Odgrzebałem po jednej stronie piasek, sądząc, że podczas przypływu łódź pochyli się sama na bok. Ale leżała dalej na miejscu, a nie było sposobu zbliżyć jej do wody, ni na cal. Chociaż trud mój był bezowocny, nie ustawała tęsknota za stałym lądem, postanowiłem tedy zbudować kanoe, czyli pirogę, które to statki robią dzicy okolic podzwrotnikowych, wydrążając ogniem pień drzewa. Powiedziałem sobie, że jeśli dzicy dokonują tego bez wszelkich narzędzi, mnie się musi powieść tem łatwiej. Niestety, znowu zapomniałem, że statek taki musi zostać spuszczony na wodę, zaś siły jednego człowieka podołać temu nie mogą. Myślałem tylko o tym, jak przepłynę czterdzieści pięć mil morskich, dzielących mnie od lądu, zaś nie brałem zgoła pod uwagę, w jaki sposób przeciągnąć łódź czterdzieści pięć sążni po piasku wybrzeża.\\r\\n\\r\\nJak głupiec przystąpiłem do roboty, marząc o bliskim wyzwoleniu, a ile razy nachodziły mnie myśli o trudach transportu lądem, powtarzałem sobie:\\r\\n\\r\\n— Jakoś to będzie! Nie trap się, Robinsonie! Zrób tylko czółno, a reszta przyjdzie sama!\\r\\n\\r\\nŚciąłem tedy cedr tak wspaniały, że chyba sam Salomon nie używał lepszych na świątynię Pańską, o średnicy przeszło pięciu stóp przy ziemi, a czterech stóp i ośmiu cali w wysokości stóp dwudziestu dwu. Zużyłem dwadzieścia dni, zanim go położyłem, a czternaście na odrąbanie korony i konarów. Miesiąc upłynął na obróbce kloca w coś na kształt łodzi, zaś przez trzy miesiące drążyłem jego wnętrze bez ognia, jedynie za pomocą siekiery, dłuta i młotu. Sporządziłem na koniec wspaniałą pirogę, tak obszerną, że pomieścić mogła dwudziestu sześciu ludzi.\\r\\n\\r\\nUkończywszy swe dzieło, spojrzałem na nie z dumą i radością. Ileż mnie kosztowało trudu, ile ciosów siekiery! Gdybym zdołał spuścić ten statek na wodę, ręczę, że podjąłbym najszaleńszą pod słońcem podróż, jaką odbył człowiek od czasu istnienia żeglarstwa.\\r\\n\\r\\nNiestety, na niczym spełzły wszelkie wysiłki. Łódź leżała w odległości stu metrów od brzegu, a w dodatku droga do strumienia wznosiła się na pewnej przestrzeni w górę. Nie bacząc na to, skopałem ten kawał drogi na poziom równy. Nadludzki trud tej pracy był mi niczym, oceni to każdy, kto wie, co znaczy nadzieja oswobodzenia z długoletniej niewoli. Gdym jednak skończył, wszystko okazało się daremne, a łódź leżała dalej jak skała wrosła w ziemię.\\r\\n\\r\\nZmierzywszy dokładnie odległość, postanowiłem wykopać dok, czyli kanał, by zbliżyć wodę do łodzi, skoro nie dało się uczynić odwrotnie. Zacząłem pracować, ale rozważywszy głębokość wykopu i masę ziemi, jaką bym musiał wybrać, doszedłem do przekonania, że potrwałoby to dziesięć do dwunastu lat, gdyż brzeg był tak wysoki, że trzeba by u wylotu kanału pogłębić go na dwadzieścia stóp co najmniej. Przygnębiony strasznie odstąpiłem w końcu od przedsięwzięcia, poznawszy, zbyt późno niestety, że nie należy rozpoczynać niczego przed obliczeniem kosztów i swych własnych sił oraz zdolności.\\r\\n\\r\\nPodczas gdy pracowałem nad budową czółna, nadszedł koniec czwartego roku mego pobytu na wyspie; uczciłem tę rocznicę jak poprzednie modlitwą i rozmyślaniem.\\r\\n\\r\\nMieszkałem już tak długo na wyspie, że różne przedmioty zabrane z okrętu uległy zużyciu, pośród nich zaś przede wszystkim odzież moja, z której zostały tylko łachmany. Musiałem pomyśleć o sporządzeniu innej. Pośród uratowanej odzieży marynarskiej znalazłem kilka ciepłych płaszczy strażniczych, których nie mogłem tu nosić skutkiem gorącego klimatu. Teraz postanowiłem sporządzić sobie z nich krótką kurtkę i kamizelkę. Uczyniłem, co mogłem, mimo to jednak strój wypadł fatalnie.\\r\\n\\r\\nCelem uzyskania spodni jąłem się innego sposobu. Suszyłem dotąd zawsze starannie na słońcu skóry ubitej zwierzyny i przechowywałem je w domu. Wiele z nich stwardło na kamień i nie mogłem ich użyć, inne zaś pozostały miękkie i te mi się przysłużyły wielce.\\r\\n\\r\\nPrzede wszystkim zrobiłem sobie stożkowate nakrycie głowy z długowłosej skóry lamy, nie przepuszczającej deszczu. Dokonawszy tego dzieła uszyłem kompletne ubranie ze skór lamy i kozy, to jest luźny kaftan i sięgające do kolan spodnie. Winienem nadmienić, że robota krawiecka wypadła okropnie, bo jeśli byłem lichym cieślą, to stokroć jeszcze mniej posiadałem uzdolnienia w tym właśnie kierunku. Mimo to owo ubranie skórzane oddało mi wielkie usługi.\\r\\n\\r\\nWiele trudu i chytrości zużyłem na zrobienie parasola! Poznałem już w Brazylii, jak jest użyteczny, tu zaś słońce dogrzewało jeszcze silniej, a także deszcze trwały dłużej i były gwałtowniejsze. Z wielką biedą wynalazłem mechanizm, pozwalający zamykać i rozpinać parasol, i wykończyłem go jak należy. Ale trud opłacił się sowicie, bowiem miałem teraz ochronę, która pokryta kozią skórą nie dopuszczała ani promieni słońca, ani strug deszczu.\\r\\n\\r\\nNa ogół biorąc, żyłem wygodnie i czułem zadowolenie. Ograniczyłem swe pragnienia, a los zdałem w ręce Ojca w niebiesiech. Z całym spokojem patrzyłem w przyszłość, gotów przyjąć wszystko z jego ręki. Śmiało rzec mogę, iż czułem się teraz szczęśliwy, przynajmniej o wiele szczęśliwszym niż dawniej.\\r\\n\\r\\nMinęło znowu lat pięć bez szczególniejszych wydarzeń. Uprawiałem rolę, zbierałem plony, suszyłem winogrona, wałęsałem się ze strzelbą po całej wyspie, w końcu wyciosałem sobie drugą pirogę, ale oczywiście dużo mniejszą, dla spuszczenia której przyszło mi wykopać kanał szeroki na stóp sześć, na cztery głęboki i pół mili angielskiej długi.\\r\\n\\r\\nW czółnie tak małym nie sposób było puszczać się na ląd stały, toteż wybiłem sobie z głowy to pragnienie i było mi z tym dobrze.\\r\\n\\r\\nZamiast tego umyśliłem objechać moją wyspę wokoło i w tym celu starannie przysposobiłem statek do drogi. Ustawiłem maszt i sporządziłem żagiel z zapasowego płótna, schowanego w magazynie. Próbna jazda wypadła świetnie. Uzupełniłem jeszcze czółno schowkami na zapasy żywności i amunicję, a prócz tego umieściłem w tyle przyrząd, pozwalający na zatknięcie parasola dla ochrony przed słońcem.\\r\\n\\r\\nPrzysposobiwszy się w ten sposób, wniosłem do czółna dwa tuziny bochenków chleba, naczynie z prażonym ryżem, dzban wody, pół kozy oraz dwa płaszcze strażnicze, mające mi służyć za pościel i kołdrę.\\r\\n\\r\\nDnia 6 listopada, szóstego roku mego panowania, czy też lepiej może niewoli, ruszyłem w drogę, zaopatrzywszy wpierw me wierne zwierzęta domowe w paszę i wodę.\\r\\n\\r\\nPodróż potrwała dłużej, niż sądziłem wyjeżdżając. Wyspa była niewielka, ale po stronie wschodniej miała wielką rafę skalną, sięgającą w morze na dwie mile angielskie, zakończoną ławicą piaskową, której część widzialna miała jeszcze pół mili długości. Toteż opłynięcie tej przeszkody zabrało mi sporo czasu.\\r\\n\\r\\nUjrzawszy rafę, chciałem w pierwszej chwili wracać raczej, niż się tak daleko ważyć na pełne morze, zwłaszcza że nie miałem pewności, czy mi się uda szczęśliwie wrócić. Osadziłem tedy łódź na kotwicy sporządzonej z okrętowego żelaziwa i wyskoczywszy na ląd ze strzelbą w ręku, wyszedłem na wzgórze, z którego mogłem zobaczyć rafę w całej długości.\\r\\n\\r\\nPrzy tej okazji zauważyłem silny prąd w kierunku wschodnim, który przepływał tuż obok ławicy. Gdybym się był weń dostał, niewątpliwie czółno moje pomknęłoby na pełne morze, toteż złożyłem dzięki Bogu, który mnie skierował na to wzgórze. Po drugiej stronie wyspy biegł taki sam pas prądu, a piana szumiała u brzegu.\\r\\n\\r\\nCałe dwa dni spędziłem tu, gdyż zerwał się wiatr wschodni, wprost przeciwny prądowi, tak że wzdłuż rafy powstały wielkie fale, a nie było sposobu ich wyminąć.\\r\\n\\r\\nTrzeciego dnia morze i wiatr ścichły, toteż ruszyłem dalej, ale zaledwo dotarłem na koniec rafy i byłem o długość czółna oddalony od ławicy, porwał mnie prąd wartki, niby spod koła młyńskiego pędzący i porwał mnie ze sobą. Nie było wiatru dla mego żagla, na nic się nie przydało wiosłowanie. Zdjęty wielkim przerażeniem myślałem, że oba prądy, wokoło wyspy płynące, muszą się łączyć gdzieś dalej i że los mój jest przypieczętowany raz na zawsze. Wypędzony na pełne morze musiałem zginąć niechybnie. Nie miałem nadziei, że spotkam się z pomocą i ratunkiem i rozmyślałem, że umrę, wprawdzie nie od rozszalałego żywiołu, bo morze było spokojne, ale powolną śmiercią z głodu i pragnienia. Ubiłem przed odjazdem na brzegu dużego żółwia i zabrałem do łódki, zaczerpnąłem też świeżej wody, cóż to jednak znaczyć mogło wobec niezmiernej dali oceanu, o tysiąc mil od jakiegokolwiek lądu?\\r\\n\\r\\nPoznałem teraz, jak łatwo jest Bogu pogorszyć jeszcze stokrotnie niedolę człowieka. Pusta, bezludna wyspa moja wydała mi się naraz przybytkiem szczęśliwości i zacząłem marzyć, że tam kiedyś dotrę. Zalany łzami wyciągnąłem ręce do niej i zawołałem:\\r\\n\\r\\n— O ty przecudowna pustelnio moja! Biada mi… już cię więcej nie zobaczę! O ja nieszczęsny… cóż mnie za okropności czekają!\\r\\n\\r\\nOddałbym był wszystko za możność dotknięcia stopą tej tak często przeklinanej ziemi. Człowiek poznaje wartość rzeczy dopiero po ich utracie.\\r\\n\\r\\nTrudno wysłowić mój strach i rozpacz. Niesiony coraz to dalej pracowałem co sił wiosłami, by wyprowadzić łódź z prądu, ale wszystko było daremne. Około południa zerwał się lekki, południowo-wschodni wiatr. Odetchnąłem po trosze, zwłaszcza że wiatr przybierał na sile i zadął w końcu ostro. Oddaliłem się już bardzo od wyspy i przy mglistym dniu byłbym podwójnie stracony, gdyż nie posiadając kompasu, straciwszy ląd z oczu, nie wiedziałbym dokąd płynąć. Na szczęście powietrze było czyste, rozpostarłem przeto żagiel i skierowałem, o ile można było, ku północy.\\r\\n\\r\\nPo chwili poznałem z koloru wody, że zaszła w prądzie zmiana. Mętna przy silnym prądzie, oczyszczała się w miarę jego słabnięcia. Niezadługo spostrzegłem po stronie wschodniej kilka skał, na których prąd się dzielił. Ramię główne szło ku południowi, boczne jednakże, odparte od tychże skał płynęło zrazu ku północy.\\r\\n\\r\\nRzuciwszy niebu dziękczynienie, odetchnąłem z ulgą, gdyż ten prąd, łącznie z wiatrem południowym, niosącym mnie wprost ku wyspie, tylko o dwie mile dalej niż rozpocząłem jazdę, był mym ocaleniem.\\r\\n\\r\\nWoda uspokoiła się po chwili, wiatr mi został wierny, toteż po godzinie wylądowałem w małej zatoce po stronie północnej.\\r\\n\\r\\nWyskoczywszy z łódki padłem na kolana i zaniosłem do Boga podziękę za ratunek. Potem wyciągnąłem łódkę na brzeg i ległem spać.\\r\\n\\r\\nZbudziwszy się popołudniu postanowiłem wracać pieszo, gdyż nie miałem odwagi ryzykować ponownie podróży morzem. Chcąc zabezpieczyć łódkę, popłynąłem wzdłuż brzegu i napotkawszy ujście rzeczki zajechałem tam. W zacisznym miejscu umocowałem mój statek i ruszyłem na ląd dla zbadania, gdzie jestem.\\r\\n\\r\\nZe strzelbą tylko i parasolem szedłem w głąb wyspy, a okolica zaczęła mi się wydawać coraz to bardziej znana. Po krótkim czasie spostrzegłem, że idę wprost ku swemu letnisku i dotarłem też doń przed zapadnięciem mroku.\\r\\n\\r\\nPrzelazłszy płot ległem spoczywać, a znużenie sprowadziło na mnie zaraz sen.\\r\\n\\r\\nKażdy z czytelników tej prawdziwej opowieści pojmie chyba me przerażenie, gdy nagle zostałem zbudzony głosem wołającym wyraźnie me imię.\\r\\n\\r\\n— Robinsonie Crusoe! — wołał ktoś. — Gdzież to byłeś, Robinsonie Crusoe?\\r\\n\\r\\nWyczerpany długim wiosłowaniem i drogą pieszą nie mogłem odrazu zebrać zmysłów i byłem pewny, że śnię. Ale powtarzane ciągle te same słowa wróciły mi w końcu przytomność. Skoczyłem przerażony na równe nogi, ale otarłszy oczy, ujrzałem mego Pola, siedzącego na płocie. Poznałem zaraz, że to papuga mnie wołała, gdyż przemawiałem do niej tym samym tonem. Ptak stał się z biegiem czasu tak pojętny i przywiązany, że mi siadał na palcu i tuląc głowę do mej twarzy powtarzał przymilnie: — Biedny Robinson! Gdzież to byłeś, Robinsonie Crusoe? Co robiłeś, Robinsonie Crusoe? Skąd wracasz?… i tym podobne wyrazy.\\r\\n\\r\\nMimo że wiedziałem już, iż mnie wołała papuga, nie mogłem się uspokoić i łamałem sobie głowę nad pytaniem, czemu tu przyleciała właśnie. Uradowany widokiem wiernego przyjaciela, podałem palec, a Pol siadł na nim zaraz, pytając dalej, gdzie był biedny Robinson Crusoe, co robił i skąd wraca, zupełnie jakby się radował mym widokiem. Pogładziłem czule papugę i zabrałem ze sobą do domu.\\r\\n\\r\\nOdeszła mnie ochota do podróży w celach odkryć, zmuszony zaś do podjęcia różnych prac domowych, znalazłem dość czasu na przemyślanie minionego niebezpieczeństwa. Radbym był mieć mą pirogę na tej stronie wyspy, jednakowoż nie śmiałem wystawiać się na prąd, który musiał istnieć również i po stronie zachodniej wyspy. Musiałem tedy zrezygnować na razie z posiadania czółna, na sporządzenie którego tyle zużyłem pracy i czasu.\\r\\n\\r\\n\\r\\n\\r\\nRozdział szósty\\r\\n\\r\\n— Robinson jako hodowca bydła i gospodarz domu. — Ślad na piasku. — Obawa rzecz to gorsza, niż samo niebezpieczeństwo. — Środki obrony. — Ludożercy na wyspie.\\r\\n\\r\\nMinął jeszcze rok jeden. Żyłem spokojnie i jednostajnie, ćwicząc się w rozmaitych rzemiosłach, zwłaszcza zostałem dzielnym cieślą, co notuję ze względu na niedostateczną sprawność posiadanych narzędzi.\\r\\n\\r\\nOdniosłem też tryumf w garncarstwie, sporządzając sobie fajkę. Była to prosta fajka gliniana, na czerwono wypalona, dała mi ona jednak dużo miłych chwil, gdyż z dawien dawna nawykłem do palenia tytoniu.\\r\\n\\r\\nWzrósł również znacznie mój zapas koszyków, których potrzebowałem zarówno na przechowywanie owoców i produktów rolnych, jak i dla celów noszenia różnych rzeczy do domu.\\r\\n\\r\\nJedna jednakże sprawa napełniała mnie troską, to jest zmniejszanie się mego zapasu prochu. Niezdolny sporządzić świeży proch, poważnie rozmyślałem, jak zdołam w przyszłości bez niego polować na dzikie kozy. Jak już wspomniałem, oswoiłem w trzecim roku pobytu młodą kozę, w nadziei doczekania się stada, ale koza niestety pozostała samotną i w końcu zdechła ze starości.\\r\\n\\r\\nTeraz dopiero, w jedenastym roku pobytu mego na wyspie zająłem się myślą, jakby chwytać dzikie kozy w paści lub doły. Po długich, daremnych usiłowaniach udało mi się w końcu schwytać w dół dużego capa oraz trzy młode sztuki, dwie żeńskiej, a jedną męskiej płci.\\r\\n\\r\\nCap był jednak tak dziki, że nie mogłem sobie z nim dać rady, nie chcąc go zaś zabijać, puściłem na wolność. Nie przyszło mi wówczas na myśl, że głód byłby go obłaskawił. Trzeba go było zostawić na parę dni w dole, potem zaś dać mu po trochu jeść i pić. Stałby się wówczas pokorny niby jagnię, gdyż kozy są to zwierzęta mądre i przywykają łatwo do człowieka, byle się z nimi dobrze obchodzić.\\r\\n\\r\\nTrzy młode okazy uwiązane na linach nie bez trudności zawiodłem do domu.\\r\\n\\r\\nChcąc dojść do posiadania trzody, powinienem był w pierwszej kolejności zabezpieczyć oswojone kozy od zetknięcia z dzikimi. Należało tedy zagrodzić dla nich kawał pastwiska, co było pracą nie lada dla dwu tylko rąk ludzkich. Ale wziąłem się bez wahania do roboty i po trzech miesiącach otoczyłem mocną i pewną zagrodą kawał pastwiska, sto metrów szeroki, sto pięćdziesiąt długi, posiadający bujne krzaki i mały strumyk.\\r\\n\\r\\nZanim to skończyłem trzymałem troje koźląt zawsze w pobliżu, podawałem im czasem trochę owsa czy ryżu, one zaś zapoznały się ze mną i niebawem straciły wszelką ochotę do ucieczki.\\r\\n\\r\\nPo upływie półtora roku posiadałem już trzodę w ogólnej liczbie dwunastu głów, zaś gdy ubiegły następne dwa lata, doszedłem do czterdziestu trzech sztuk, nie licząc tych, które w tym czasie zarżnąłem. Ogrodziłem następnie jeszcze pięć dalszych pastwisk, komunikujących ze sobą, umieszczając też gdzieniegdzie daszki i koleby dające zwierzętom ochronę podczas słoty.\\r\\n\\r\\nNa tym nie koniec. Miałem nie tylko pod dostatkiem mięsa, ale także sześć do ośmiu litrów mleka dziennie, że zaś przyroda nie tylko dostarcza każdemu stworzeniu pożywienia, ale uczy je również należycie spożytkować przez ludzi, przeto wziąłem się i ja do przerabiania mleka na masło i ser. Nigdy nie doiłem dotąd krów czy kóz, teraz jednak zostałem skrzętnym i zręcznym mleczarzem. Soli dostarczał mi odpływ, susząc w szczelinach skał wodę morską.\\r\\n\\r\\nTak to Bóg miłosierny zastawił mi na bezludnej wyspie obficie zaopatrzony stół.\\r\\n\\r\\nJadałem zawsze w towarzystwie mych domowników, niby król otoczony wasalami. Pol, mój ulubieniec, miał sam jeden prawo mówić do mnie, staruszek pies siadywał po prawicy mojej, koty zaś zwinięte na stole czekały bacznie na kąski, jakie im rzucałem.\\r\\n\\r\\nKoty przywiezione z okrętu, dawno pozdychały i pogrzebałem je w pobliżu mego osiedla. Zostawiły jednakże tyle potomstwa po lasach, i to tak złodziejskiego, że musiałem częstem strzelaniem bronić się od tej plagi.\\r\\n\\r\\nRad bym był sprowadzić czółno na tę stronę wyspy, a chociaż nie nęciła mnie podróż morska, chciałem zwiedzić tę część wybrzeża, gdzie wyszedłem na wzgórze dla zobaczenia, jak daleko rafa skalna sięga w morze. Co dnia silniej odczuwając tę chętkę, ruszyłem też tam dnia pewnego.\\r\\n\\r\\nTrudno sobie wyobrazić dziwniejszego ode mnie wędrowca. Postać moja zadziwiłaby zapewne czytelnika.\\r\\n\\r\\nNa głowie miałem szpiczastą czapę ze skóry lamy, z szerokim spadającym na kark fartuchem dla ochrony przed słońcem i deszczem.\\r\\n\\r\\nUbrany byłem w kaftan ze skóry koźlej o połach sięgających do lędźwi, pod nim zaś spodnie z miękkiej skóry lamy, której uwłosienie spadało aż na łydki. Nie posiadałem pończoch ni trzewików, wymyśliłem sobie natomiast skórzaną plecionkę, okrywającą stopy i dolną część łydek, sznurowaną z przodu i z tyłu. Wyglądało to wszystko razem strasznie po barbarzyńsku, ale nie sposób było temu zaradzić.\\r\\n\\r\\nPrzepasany byłem szerokim pasem z koziej skóry, zeszytym takimiż rzemykami. Posiadał on po bokach rodzaj olster dla umieszczenia po lewej topora, zaś małej piły po prawej stronie. Drugi pas spływał mi przez prawe ramię. Dźwigał on dwie torby z koziej skóry na proch, kule i śrut. Na plecach miałem sztucznie upleciony noszak na pożywienie, służący jednocześnie za torbę myśliwską. W lewej ręce niosłem strzelbę, w prawej zaś parasol, sprzęt obok broni najkonieczniejszy dla mnie.\\r\\n\\r\\nByłem ogorzały, ale nie tak bardzo, jakby należało oczekiwać. Mając pod dostatkiem nożyczek i brzytew, nosiłem brodę krótko przyciętą, tylko wąsy wyrosły mi tak długie, że z pewnością w mieście ulicznicy biegaliby za mną i szydzili.\\r\\n\\r\\nTak ubrany ruszyłem w drogę, idąc tuż nad wybrzeżem, aż do miejsca, gdzie umieściłem na kotwicy mą pirogę. Tu wyszedłem ponownie na wzgórze, ale spojrzawszy po morzu, z wielkim zdumieniem nie dostrzegłem ni śladu owego prądu, który mnie takiego nabawił strachu. Widocznie stał on w ścisłym związku z przypływem i odpływem i tę okoliczność stwierdziłem później dokładnie.\\r\\n\\r\\nWystarczyło tedy wybrać tylko odpowiedni czas, a czółno z łatwością dałoby się zabrać do domu. W pamięci mojej tkwiły jednak tak silnie przygody przebyte na morzu, że odstąpiłem od tej myśli. Wolałem raczej wyciosać sobie drugie czółno i mieć dwa po obu stronach do użytku.\\r\\n\\r\\nZszedłszy ze wzgórza, poszedłem na moje letnisko i tam spędziłem noc, nazajutrz zaś ruszyłem do przystani, gdzie zastałem mą pirogę nietkniętą w poprzednim stanie, spokojnie stojącą na kotwicy. Wzdłuż brzegu rzeczki dotarłem do morza i tutaj natrafiłem na coś, co memu życiu nadało całkiem nowy kierunek. Wypatrując muszli i innych produktów morza, jak to czyniłem zawsze, zobaczyłem nagle na piasku odcisk ludzkiej stopy.\\r\\n\\r\\nStanąłem niby rażony piorunem lub jakbym zobaczył ducha.\\r\\n\\r\\nNadsłuchując bacznie, rozglądałem się wkoło, niczego jednakże nie zauważyłem.\\r\\n\\r\\nWszedłem na małe wzgórze, by sięgnąć spojrzeniem dalej, biegałem po wybrzeżu, ale nigdzie nie znalazłem odcisku drugiego. Długo badałem ślad, sądząc, że się mylę, ale nie było żadnej wątpliwości. Była to z całą pewnością stopa ludzka, z piętą, podeszwą, osadą przednią i pięciu palcami.\\r\\n\\r\\nNie mogłem zgadnąć, skąd się wzięła, ale że była, to fakt niezaprzeczalny.\\r\\n\\r\\nStraciłem głowę i jąłem uciekać, obawiając się, czy mnie ktoś nie goni, podejrzewając zasadzkę za każdym krzakiem i pniem drzewa.\\r\\n\\r\\nDo dziś nie wiem, ile czasu użyłem, by dobiec do mej fortecy. Nie pamiętam też, czy wszedłem po drabinie, czy otworem w skale. Nie zwracałem na to uwagi, przejęty strachem.\\r\\n\\r\\nNoc spędziłem bezsennie, gdyż podniecona fantazja przywodziła mi tysiące okropności i niebezpieczeństw do głowy.\\r\\n\\r\\nStopa ta mogła być tylko odciskiem dzikiego mieszkańca pobliskiego lądu. Niezawodnie wiatr zapędził czeredę dzikich na wyspę, z której potem niebawem odpłynęli.\\r\\n\\r\\nUradowany byłem, żem w tym czasie nie znalazł się w tych stronach, a także, że nie odkryli mej pirogi. Gdyby to nastąpiło, dzicy postaraliby się też niezawodnie odnaleźć właściciela statku. Może jednak znaleźli oni czółno i nie odpłynęli z wyspy? Czyż miałem pewność, że tak nie jest? Mogli też wrócić w wielkiej liczbie i nawet, nie znalazłszy mnie samego poza palisadą, poniszczyć me zagrody, zabrać trzodę i spustoszyć me łany zboża.\\r\\n\\r\\nSkutkiem przerażenia zapomniałem nawet o Opatrzności mimo tylu dowodów jej opieki. Jeden jedyny cios zniweczył cały spokój i szczęście mego życia. Po całych dniach byłem dręczony okropnymi myślami i bezustannie wyczekiwałem tej chwili, w której ludożercy wśród dzikich okrzyków rzucą się na mnie nawałą z włóczniami i strzałami, aby wydrzeć mi życie.\\r\\n\\r\\nPotem myśli me przybrały inny kierunek. Może odcisk ten był śladem mej własnej stopy z czasów dawniejszych, kiedy, będąc tutaj, wysiadłem z czółna na piasek? To mi dodało otuchy i uznałem się za głupca, który opowiada niestworzone historie, a sam drży i boi się najbardziej.\\r\\n\\r\\nPo czterech dniach wychyliłem się poza dom, albowiem nie miałem nic prócz kilku placków owsianych i wody, a także trzeba było wydoić kozy.\\r\\n\\r\\nW gęstwie leśnej doznałem ponownie strachu, rozglądałem się też bacznie, gotów za najlżejszym szmerem zmykać jak zając do mej fortecy skalnej. Nie zauważyłem jednak nic podejrzanego i to mi dało śmiałość wyruszenia pewnego dnia na wybrzeże przeciwległe dla zbadania raz jeszcze odcisku i przekonania się, czy jest śladem mej własnej stopy, czy też nie.\\r\\n\\r\\nPróba wykazała jednak, że stopa moja jest o wiele mniejsza i ogarnięty ponownym strachem pośpieszyłem do domu. Miałem teraz pewność pobytu dzikich, a nawet zacząłem podejrzewać, że wyspa moja jest zamieszkała i należy się spodziewać zgoła niespodzianego napadu.\\r\\n\\r\\nO, jakże ślepy strach może pozbawić człowieka zmysłów! Do jakichże nierozsądnych popchnąć go jest zdolny czynów! W pierwszej chwili chciałem zniszczyć zagrody i zapędzić oswojone trzody moje do lasu, by je ukryć przed nieprzyjacielem szukającym łatwej zdobyczy. Miałem też zamiar przekopać me łany, rozebrać letnisko, słowem zatrzeć wszelkie ślady mego pobytu na wyspie.\\r\\n\\r\\nTakie dziwaczne pomysły nękały mój umysł podczas bezsennej nocy po powrocie. Strach przed niebezpieczeństwem jest o wiele gorszy od samego niebezpieczeństwa. O świcie dopiero zamknąłem oczy, zapadłem w głęboki sen i zbudziłem się znacznie spokojniejszy.\\r\\n\\r\\nZacząłem rozważać położenie moje chłodno i rozsądnie.\\r\\n\\r\\nWyspa położona tak blisko kontynentu nie była tedy do tego stopnia opuszczona, jak sądziłem zrazu. Chociaż sama niezamieszkała, mogła być od czasu do czasu miejscem lądowania dla statków przybywających umyślnie lub też zapędzonych prądem czy wiatrem.\\r\\n\\r\\nOd lat piętnastu przebywając tu, nie napotkałem człowieka, przeto jeśli nawet bywali tu dzicy, nie zatrzymywali się nigdy długo, niebezpieczeństwo polegało więc na możliwości natknięcia się kiedyś na taką grupę dzikich, powinienem był tedy wyszukać sobie bezpieczne schronienie.\\r\\n\\r\\nPożałowałem teraz, że urządziłem w jaskini mej wejście z zewnątrz i umyśliłem obwarować ją lepiej przez drugi wał umieszczony ze strony przeciwnej, poza palisadą sprzed lat dwunastu. Umocniłem go belkami i starymi linami kotwicznymi, bacząc na to, by zostawić w nim siedem szerokich jak ramię otworów strzelniczych. Podsypałem ten wał z zewnątrz ziemią na wysokość dziesięciu stóp i ubiłem ją mocno. W siedmiu otworach strzelniczych ustawiłem siedem muszkietów zabranych z okrętu w pozycji, jakby były armatami. Do tego celu musiałem dla każdego z nich urządzić odpowiednie rusztowanie. Byłem teraz w możności dać ognia z wszystkich w ciągu dwu minut.\\r\\n\\r\\nDługo i ciężko pracowałem nad budową tego wału i odzyskałem poczucie bezpieczeństwa dopiero, kiedy był gotowy.\\r\\n\\r\\nNastępnie wetknąłem przed wałem w ziemię pale i kije z gatunku drzewa puszczającego pędy, bacząc, by zachować znaczną odległość i nie pozwolić nieprzyjaciołom użyć tej plantacji jako zasieku dla siebie w czasie napadu. Wbiłem takich pali może z dwadzieścia tysięcy i bardzo rychło drzewo puściło pędy.\\r\\n\\r\\nPo dwu latach powstała bujna gęstwa krzaków, zaś po pięciu wyrósł las młody, silny, a zarazem nieprzekraczalny dla żadnej istoty ludzkiej. Przy tym wyglądał tak dziko, że niepodobieństwem było przypuszczać, iżby poza nim mógł ktoś mieszkać.\\r\\n\\r\\nW ten sposób zamknąłem wszelki dostęp do mej fortecy i mogłem do niej wchodzić wyłącznie tylko z wierzchołka góry po dwu drabinach, sięgających od góry i dołu do połowy wysokości jaskini, gdzie był naturalny wyskok skalny. Po zdjęciu tych drabin nikt nie mógł tu dotrzeć, a gdyby nawet zdołał to uczynić, dzieliła go jeszcze ode mnie pierwsza palisada.\\r\\n\\r\\nW ten sposób uczyniłem wszystko, com mógł uczynić dla własnego bezpieczeństwa.\\r\\n\\r\\nMimo gorliwego zajęcia się tym, nie zapomniałem też o sprawach innych. Byt mojej trzody leżał mi na sercu, bowiem nie tylko dawała mi pożywienie, ale pozwalała szczędzić prochu i zwalniała z trudów polowania. Strata jej i konieczność zakładania drugiej byłaby dla mnie wprost nieszczęściem.\\r\\n\\r\\nDługo dumałem, jak ją zabezpieczyć najlepiej. Należało wykopać wielką podziemną jaskinię, by zwierzęta zapędzić tam w razie niebezpieczeństwa, albo też zagrodzić w różnych odległych a ukrytych miejscach kilka pastwisk oddzielnych i trzymać tam po pół tuzina młodych kóz, których przychówek mógłby wyrównać stratę trzody głównej w razie napadu. Ten ostatni plan uznałem za lepszy.\\r\\n\\r\\nWyszukałem w najodleglejszej części wyspy głęboką, otoczoną lasem kotlinę, tę właśnie, na której swego czasu zabłądziłem, wracając ze wschodniego wybrzeża. Polanę mającą około trzech morgów obszaru otaczał gąszcz taki, że sam już stanowił naturalną ochronę.\\r\\n\\r\\nW ciągu niespełna miesiąca wykończyłem płot i mogłem tu umieścić część trzody. Wybrałem dziesięć młodych kóz i dwa młode capy i odtąd z większą już odwagą oczekiwałem napaści dzikich.\\r\\n\\r\\nCała ta ogromna praca i cały ten przewrót wywołane zostały jednym tylko jedynym śladem ludzkiej stopy na piasku, gdyż do tej pory nie napotkałem żywej duszy. Na ustawicznym niepokoju zeszły mi dwa lata, utraciłem wszelką radość życia i całą wygodę, żyjąc w ciągłym strachu przed podstępem i złością istot ludzkich.\\r\\n\\r\\nZabezpieczywszy w opisany sposób część trzody, wyruszyłem na poszukiwanie miejsca drugiego dla koziej kolonii.\\r\\n\\r\\nZaznaczam tu, że nigdy nie miałem zamiaru stworzyć trzody oswojonych lam. Było ich na wyspie niewiele, a przy tym nie spodziewałem się z nich tych korzyści, jakie mi dawały dużo łatwiejsze do opanowania i mniejsze kozy. Wielce mi były przydatne skóry lam, a jedna z nich oswojona, pędząca w mej fortecy żywot spokojny i wygodny, sprawiała mi wiele przyjemności, jednakże nie posunąłem się aż do chowu tych zwierząt, nie mając ochoty ani na ich mięso, ani mleko.\\r\\n\\r\\nPodczas jednej z wycieczek dotarłem aż do ostatniego, zachodniego krańca wyspy, gdzie dotąd nie postała jeszcze moja noga. Wyszedłszy na skałę, ogarnąłem spojrzeniem morze.\\r\\n\\r\\n— Ha! Cóż to widać? — zawołałem bezwiednie.\\r\\n\\r\\nUjrzałem czółno.\\r\\n\\r\\nPrzetarłszy oczy, spojrzałem ponownie.\\r\\n\\r\\nDaleko, na lśniącej płaszczyźnie, dostrzegłem czarny punkt.\\r\\n\\r\\nPosiadałem w domu kilka lunet, znalezionych w skrzyniach marynarzy. Na nieszczęście nie wziąłem żadnej ze sobą.\\r\\n\\r\\nWypatrywałem sobie wprost oczy, nie mogąc jednak stwierdzić, czy dostrzeżony przedmiot jest czółnem, czy pniem drzewa, niesionym przez wodę. Nie widać go było z samego wybrzeża, toteż zacząłem sobie samemu tłumaczyć, iż to pomyłka, jednocześnie ślubując, że nigdy bez lunety z domu nie wyruszę.\\r\\n\\r\\nNiebawem okazało się jednak, iż odcisk stopy ludzkiej nie było to na mej wyspie zjawisko tak niezwykłe, jakbym tego pragnął, i że tylko Opatrzność kazała mi wylądować po tej stronie, na którą dzicy nigdy nie zachodzili. Inaczej dawno by mnie już byli znaleźli. Kanoe ich płynące od strony kontynentu bardzo często szukały ochrony w zatokach mej wyspy przed wiatrem. Prócz tego ludożercy toczący ciągłe ze sobą wojny międzyplemienne przywozili tu swych jeńców, zarzynali i zjadali ich.\\r\\n\\r\\nUszedłszy niewielki kawałek drogi wybrzeżem, stanąłem nagle skamieniały od strasznej grozy. Nie zdołam opisać nigdy uczuć, jakich doznałem, ujrzawszy na białym piasku mnóstwo ludzkich czaszek, nóg, rąk i innych resztek ciała. Opodal poczerniały od dymu i ognia punkt wskazywał, gdzie płonął stos, wokoło zaś niego zagłębienie w piasku świadczyło, że siedzieli tu dzicy przy ohydnej uczcie swojej.\\r\\n\\r\\nOkropny ten widok oszołomił mnie, tak że zapomniałem o grożącym mi niebezpieczeństwie, myśli me skierowały się wyłącznie na ową szatańską zbrodnię pożerania istot ludzkich. Słyszałem o ludożercach nieraz, nigdy jednakże nie znalazłem się w pobliżu tych potworów. Odwróciłem twarz, zrobiło mi się źle ze wstrętu i przez długą chwilę nie mogłem przyjść do siebie. Potem ruszyłem żywo do domu.\\r\\n\\r\\nPrzybywszy, zdjąłem za sobą drabiny i teraz dopiero odetchnąłem z ulgą. Czułem się bezpieczny i powinszowałem sobie, że w ciągu lat ostatnich umocniłem swą fortecę. Jednocześnie zaś nabrałem przekonania, iż dzicy uważają wyspę za bezludną i nie przybywają tu na żadne poszukiwania. Mieszkając tu już blisko osiemnaście lat, nie natrafiłem aż do ostatnich czasów na ślad człowieka, toteż mogłem przeżyć drugie tyle czasu, a nie zdołaliby mnie znaleźć, chyba żebym im się pokazał sam, ku czemu jednak nie miałem żadnej ochoty.\\r\\n\\r\\nOdraza, jaką mnie przejęli ci ludzie, i ich straszny obyczaj pożerania się wzajem przepoiły mnie jednak tak ponurym nastrojem, że blisko przez dwa lata po owym szkaradnym widowisku nie robiłem dalszych wycieczek, poprzestając na najbliższym otoczeniu domowym, to znaczy fortecy, letnisku i zagrodzie w lesie. Nie chcąc nawet zachodzić do mego czółna, postanowiłem zbudować sobie drugie. Tamtego nie mogłem wyprowadzić z zatoki, nie będąc dostrzeżony przez dzikich, a wiedziałem, że wpadłszy raz w ich ręce bez ratunku straciłbym życie.\\r\\n\\r\\nZ biegiem czasu uspokoiłem się jednak i wróciłem do dawnego sposobu życia, unikając tylko spotkania z ludożercami. Toteż strzelałem, jak mogłem najrzadziej z obawy, by się nie zdradzić i dopiero teraz w całej pełni oceniłem wartość mej swojskiej trzody. Jeśli jeszcze od czasu do czasu polowałem na dzikie kozy, to tylko za pomocą paści i dołów, także przez ostatnie dwa lata nie dałem ani jednego strzału. Oczywiście, wyruszając z domu, zabierałem zawsze ze sobą muszkiet oraz trzy pistolety zabrane z okrętu. U pasa zawieszałem też jedną z wyostrzonych świeżo szpad oraz topór, tak że był ze mnie mąż wielce wojowniczy i niebezpieczny w spotkaniu z nieprzyjacielem.\\r\\n\\r\\nPominąwszy te środki ostrożności, żyłem teraz spokojnie, jak przed całym zajściem i poznałem, że w porównaniu z wielu innymi ludźmi los mój nie jest tak zły, oraz doszedłem do wniosku, że znikłoby dużo skarg, gdybyśmy swe życie porównywali z życiem bliźnich, którym się powodzi jeszcze gorzej. Przyrównując się do szczęśliwszych, zapominamy natomiast o winnej Bogu wdzięczności.\\r\\n\\r\\n\\r\\n\\r\\nRozdział siódmy\\r\\n\\r\\n— Robinson knuje mordercze plany. — Druga strona sprawy. — Przygoda w jaskini. — Różności odnoszące się do zwierząt Robinsona. — Ludożercy przy ucieczce. — Nowe plany mordercze.\\r\\n\\r\\nW gruncie rzeczy nie brakowało mi już teraz niczego i dla rozrywki tylko zajmowałem się tym i owym, co bym chciał pozyskać. Te słowa ostatnie dotyczą jednak czasu, zanim mnie ogarnął strach przed dzikimi, gdyż potem znikł cały mój popęd wynalazczy.\\r\\n\\r\\nPośród innych, zajmowało mnie też pytanie, czy zdołałbym wytworzyć z jęczmienia słód, a z niego piwo. Było to niemal zuchwalstwem, gdyż ważniejsze od piwa miałem przed sobą zadania. Przyszła mi jednak ta chętka, zgoła przyznam niewykonalna, gdyż do piwowarstwa trzeba mnóstwa przedmiotów, których sporządzić do tej pory nie zdołałem, jak na przykład beczek. Całymi tygodniami usiłowałem zrobić beczkę, ale wszystko szło na marne. Poza tym skądże wziąć chmielu, by piwo uczynić smacznym i trwałym, a także kotła, by je uwarzyć? Mimo to pewny jestem, że miałbym pewnego dnia na stole piwo, gdyby nie strach przed ludożercami, gdyż powziąwszy raz plan, zawsze wprowadzałem go w życie.\\r\\n\\r\\nTeraz jednak mój zmysł wynalazczy skierował się w inną stronę. Po całych dniach i nocach dumałem, jak by zaskoczyć dzikich przy krwawej uczcie i zniweczyć ich. Książka dwa razy obszerniejsza od tej nie pomieściłaby wszystkich planów, jakie układałem, by dzikich pokonać lub co najmniej postrachem odpędzić ich daleko. Wszystko było jednakże na nic, bo jakże walczyć samemu z dwudziestoma czy trzydziestoma dzikimi, którzy umieli trafiać strzałami i włóczniami równie dobrze do celu jak ja z mych muszkietów.\\r\\n\\r\\nOd czasu do czasu przychodziło mi na myśl zakopać kilka funtów prochu w miejscu, gdzie zakładali ognisko, tak by sami przez się ulegli zniszczeniu, ale miałem jedną zaledwie beczkę prochu, toteż nie mogłem się zdecydować na taką rozrzutność. Poza tym nie byłem pewny skutku. Dzicy mogliby zostać tylko obrzuceni węglem i głowniami, a to nie odstraszyłoby ich na pewno od wyspy.\\r\\n\\r\\nNależało raczej ukryć się w zasadzce, wziąwszy trzy podwójnie nabite muszkiety i strzelać stamtąd podczas ich ohydnej biesiady. Na każdy strzał powinno by paść dwu lub trzech, jak sądziłem, potem zaś chciałem wypaść na nich z pistoletami i szpadą, tak by żaden nie uszedł. Dawało to nadzieję pokonania około dwudziestu dzikich.\\r\\n\\r\\nCałymi tygodniami zajmował mnie ten plan i to tak żywo, że mi się po nocach śniły utarczki z niezliczonymi hordami ludożerców oraz świetne nad nimi zwycięstwa.\\r\\n\\r\\nNie poprzestając na snuciu planów, wyszukałem w ciągu kilku dni sposobne na zasadzkę miejsce, w pobliżu skalistej wyżyny, skąd mogłem widzieć przybywające czółna dzikich. Rosło tam kilka wielkich drzew, jedno zaś było wypróchniałe. Obrałem je sobie za placówkę i umyśliłem strzelać stąd, mierząc dobrze, tak by kilku dzikich kłaść za każdym strzałem.\\r\\n\\r\\nW ponurym nastroju nabiłem dwa muszkiety siekańcem ołowianym oraz małymi kulkami, zaś strzelbę grubym śrutem. Każdy pistolet dostał cztery kule, po czym zabrawszy amunicję na dalszych sześć, czy osiem strzałów uznałem, że jestem dostatecznie wyposażony na moją wojenną wyprawę.\\r\\n\\r\\nKażdego ranka ruszałem w pełnym rynsztunku do mej zasadzki odległej o jakieś trzy mile angielskie w celu wyglądania czółen nieprzyjacielskich. W końcu jednak znużyło mnie to, gdyż przez dwa lub trzy miesiące nie odkryłem śladu dzikich na lądzie, ni na morzu.\\r\\n\\r\\nPrzez czas trwania tych wypraw nie opuszczała mnie chętka zamordowania jakichś dwudziestu czy trzydziestu nagich dzikusów, by ich ukarać za nieludzkie postępki, nad którymi zresztą nie zastanawiałem się dotąd poważnie.\\r\\n\\r\\nW każdym razie dla dzikich ludożerstwo nie było czymś tak ohydnym jak dla mnie. Wstrętny ten obyczaj odziedziczyli po przodkach i uznawali go za słuszny i zgodny z naturą.\\r\\n\\r\\nTracąc ochotę do codziennych marszów wywiadowczych, zacząłem też jednocześnie zmieniać zapatrywania na postępki dzikich oraz własne wojownicze plany. Zadałem sobie pytanie, jakie mam prawo sądzić tych nieświadomych zła ludzi i mordować ich, skoro niczym przeciw mnie samemu nie wykroczyli, a obyczaje ich nic mnie przecież nie obchodziły.\\r\\n\\r\\n— Czyliż wiem — pytałem sam siebie — jakim okiem patrzy Bóg na czyny tych biedaków? Nie uważają oni ludożerstwa za grzech, a przeto są mniej karygodni od wielu chrześcijan, którzy, wiedząc co grzech, dopuszczają się go codziennie. Zabijają oni jeńców swych jak my bydło i jedzą ich mięso jak my wołowinę lub kozinę, przeto nie widzą w tym nic złego.\\r\\n\\r\\nTe rozważania doprowadziły mnie do wniosku, że nie miałem słuszności, zwąc dzikich mordercami. Iluż chrześcijan pomordowało jeńców wojennych? Cóż mnie zresztą obchodzić mogło ich wzajemne, nieludzkie postępowanie, skoro osobiście dotąd nie poniosłem krzywdy. Póki nie byłem zagrożony, nie miałem prawa występować zbrojnie.\\r\\n\\r\\nNależało także wziąć pod rozwagę, że przedwczesnym rozpoczęciem walki mogłem sobie wielce zaszkodzić. Gdyby uszedł żywcem bodaj jeden z dzikich, doniósłby o wszystkim niezawodnie swym ziomkom, tysiące ich wylądowałoby na wyspie, ja zaś zginąłbym bez ratunku.\\r\\n\\r\\nJedną rzeczą było teraz, jak i przedtem, żyć ile możności w ukryciu, tak by dzicy uważali wyspę za całkiem bezludną.\\r\\n\\r\\nZaprzestałem więc mych marszów wywiadowczych i wykreśliłem z myśli wszystko, co dotyczyć mogło zachodniego wybrzeża mej wyspy. Przewiozłem natomiast drogą od wschodu na koniec mą pirogę i umieściłem ją w skalistej zatoce. Tutaj nie mogli dotrzeć dzicy, gdyż przeszkodą był im prąd wodny.\\r\\n\\r\\nWarunki, w których teraz żyłem, odwiodły mnie oczywiście od pożytecznych wynalazków i przedsięwzięć, a cała moja uwaga poświęcona została wyłącznie bezpieczeństwu osobistemu. Nie śmiejąc wbić gwoździa, ni rozłupać kawałka drzewa z obawy by hałas ten nie zdradził mej obecności, radbym był też nie rozpalać ogniska, o widzialnym daleko słupie dymu.\\r\\n\\r\\nPrace wymagające ognia wykonywałem przeto teraz pośród lesistej kotliny, gdziem sporządził ostatnie wiadome zagrodzenie dla kóz. Tutaj odkryłem ku wielkiej mej radości obszerną jaskinię, do której na pewno nie mógł się dostać żaden z dzikich.\\r\\n\\r\\nWejście do niej leżało u podnóża skalnej ściany i byłbym go zgoła nie odkrył, gdyby nie to, żem ściął kilka pniaków, by z nich wypalić węgiel drzewny.\\r\\n\\r\\nZanotuję tu mimochodem, na co mi były potrzebne te węgle. Oto nie chcąc rozpalać w fortecy mej ogniska dającego dym, wypalałem tutaj zakryty lasem węgle na sposób węglarzy, w mielerzach, czyli stertach drzewa, okrytych darniną, potem zaś używałem tego nie dymiącego już materiału w domu do gotowania i wypieku. Nosiłem te węgle w koszyku plecznym.\\r\\n\\r\\nOdkryte wejście pobudziło mą ciekawość i wszedłem do wnętrza. Jaskinia była wysoka, tak że mogłem iść wyprostowany. Po kilku jednak krokach zawróciłem i umknąłem co sił. W głębokiej ciemności ujrzałem parę błyszczących, wbitych we mnie oczu. Na polu nabrałem jednak odwagi i powiedziałem sobie, że istota będąca w jaskini doznała niewątpliwie podobnego jak ja strachu. Chwyciłem tedy żagiew z ogniska i ruszyłem ponownie. I tym jednak razem uciekłem, bardziej jeszcze może przerażony, albowiem usłyszałem jęk, jaki wydaje człowiek w chwili wielkiego cierpienia. Włosy mi stanęły na głowie, ale zebrałem po chwili całą odwagę i wzniósłszy żagiew ruszyłem w stronę, skąd jęk dochodził. Po paru krokach zobaczyłem wielkiego bardzo starego kozła, który wydawał ostatnie tchnienie właśnie w chwili mego nadejścia. Potrąciłem go z lekka nogą, chcąc wiedzieć, czy nie da się wypędzić z jaskini. Uczynił ruch jakby chciał wstać, ale padł zaraz bezsilny.\\r\\n\\r\\nPrzyszedłszy z przerażenia do siebie, rozejrzałem się wokoło. Jaskinia była mała i bardzo niekształtna. Wysokość jej, znaczna u wejścia, malała ku tyłowi nagle, tak że posuwać się mogłem tylko na czworakach. Dałem więc na razie pokój, postanowiwszy jednak zbadać rzecz nazajutrz dokładniej.\\r\\n\\r\\nZaopatrzyłem się w tym celu w sześć wielkich świec, jakie sporządzałem teraz z łoju koziego i kłaków. Krzesiwo stanowił zamek jednego z muszkietów napełniony hubką zbutwiałego drzewa. Wyposażony tak wszedłem do jaskini, co nie było sprawą błahą, gdyż nie wiedziałem, co mnie tam czeka w ciemności. Niskie przejście miało około dziesięciu metrów długości, po czym sklepienie wznosiło się na jakieś dwadzieścia stóp. Widok, jaki mnie tu uderzył, był czymś, czego, zaprawdę, nie widziałem w życiu. Światło mych świec odbijały tysiąckrotnie ściany okryte, sam nie wiedziałem czym, klejnotami, diamentami czy złotem. Wnętrze lśniło takim blaskiem, że trudno było uwierzyć, iż patrzę na rzeczywistość, a nie śnię. Ziemię pokrywał sypki, suchy piasek, nigdzie śladu wilgoci nie dostrzegłem, a przy tym grota wolna była całkiem od brzydkich stworzeń, jakie chętnie przebywają w miejscach ciemnych. Jedyną stroną ujemną było niskie przejście, ale wzmagało to bardzo bezpieczeństwo tej kryjówki.\\r\\n\\r\\nUradowany wielce odkryciem postanowiłem przenieść tu niezwłocznie wszystkie najcenniejsze przedmioty.\\r\\n\\r\\nPrzede wszystkim szło mi o proch, dwie strzelby i trzy muszkiety. Pierwszego rodzaju broni posiadałem trzy sztuki, drugiego zaś osiem. Pięć muszkietów stało na rusztowaniach przy strzelnicach fortecy i były w każdej chwili gotowe do strzału.\\r\\n\\r\\nPrzy tej sposobności otwarłem beczkę z przemoczonym prochem i przekonałem się, że woda dotarła tylko na kilka cali w głąb, zaś reszta pozostała nietknięta. W ten sposób zapas mój wzrósł znowu o sześćdziesiąt funtów. Przeniosłem całą amunicję do nowej jaskini, zostawiając w fortecy tylko trzy funty na nieprzewidziany wypadek.\\r\\n\\r\\nByłem teraz czymś w rodzaju olbrzymów zamierzchłych czasów, którzy mieszkali w przepastnych jamach i dziurach skalnych, gdzie nikt się do nich zbliżyć nie mógł. Nawet pięciuset dzikich nie znalazłoby mnie tutaj, zaś w razie odkrycia nie mieliby oni sposobu napaści wykonać.\\r\\n\\r\\nStary kozioł zdechł dnia następnego, ja zaś pogrzebałem go na miejscu.\\r\\n\\r\\nZbliżył się dwudziesty trzeci rok mego pobytu na wyspie. Nawykłem do tego życia zupełnie i nie przerażało mnie już, że dokonam tu życia w samotności, kładąc się, jak stary kozioł, na śmierć w głębi jaskini. Jedno mi tylko mąciło spokój, to jest strach przed dzikimi. W wolnych chwilach pozwalałem sobie na różne rozrywki i żarty. Wspomniałem już, że mój Pol umiał mówić. Paplanina tej papugi sprawiała mi wielką przyjemność. Była mi ona przez lat dwadzieścia sześć wierną towarzyszką i żyć by mogła pewnie dłużej jeszcze, gdyż słyszałem wielokrotnie w Brazylii, że nieraz papugi żyją do stu lat.\\r\\n\\r\\nPoczciwy mój pies dochował mi przez lat szesnaście wierności, po czym zdechł z upadku sił, ja zaś niejednokrotnie opłakiwałem jego utratę.\\r\\n\\r\\nMówiłem już o kotach moich. Trzymałem tylko dwa oswojone w domu, nie dopuszczając do siebie gromady dzikich. Koty te sprawiały mi również dużo uciechy.\\r\\n\\r\\nPrócz lamy miałem w obejściu wewnętrznym także kilka kóz. Żywiłem je z ręki, one zaś odwdzięczały mi się wielką przyjaźnią i przybiegały na zawołanie, skacząc wesoło.\\r\\n\\r\\nOswoiłem potem jeszcze kilka papug, ale chociaż umiały wymawiać me imię, nie były tak pojętne, jak stary mój Pol. Przyczynę stanowiła może ta okoliczność, że nie zajmowałem się nimi tak troskliwie i wytrwale.\\r\\n\\r\\nDo mych zwierząt domowych zaliczałem też kilka kurek wodnych. Złapałem je na wybrzeżu, podciąłem im skrzydła i puściłem w obręb palisady. Niebawem jednak rozmnożyły się tak bardzo, że musiałem wypuścić stado na zewnątrz. Porobiły sobie gniazda w gałęziach młodego lasu, którym, jak wiadomo, otoczyłem mą siedzibę, a wesoły ich świergot i skoki radowały mnie często.\\r\\n\\r\\nŻycie na wyspie mógłbym był tedy nazwać szczęśliwym i spokojnym, gdyby nie strach przed ludożercami.\\r\\n\\r\\nBóg miał jednak co do mnie swe zamiary i okazał dowodnie na mym przykładzie, jak to ludzie nie zdają sobie sprawy, iż nieraz jedynym ich wyzwoleniem i środkiem ratunku jest to właśnie, czego się boją najbardziej i co uważają za ostatnie nieszczęście. Mógłbym złożyć na to liczne dowody z przeżyć własnych, jednakże nic nie daje lepszego stwierdzenia, jak wydarzenia zaszłe w ostatnich latach mego pobytu na wyspie.\\r\\n\\r\\nNadszedł grudzień dwudziestego trzeciego roku mego wygnania, właśnie dojrzało zboże i miałem się wziąć do żniw.\\r\\n\\r\\nWstałem pewnego dnia przed świtem jeszcze i wyruszyłem na moje pole. Uszedłszy jednakże mały kawałek drogi zobaczyłem dym na wybrzeżu, w odległości jakichś dwu mil angielskich. Oczywiście wylądowali dzicy i to tym razem na mojej stronie wyspy.\\r\\n\\r\\nStałem przez chwilę skamieniały ze strachu, potem zaś wróciłem pędem do fortecy.\\r\\n\\r\\nWyciągnąłem drabiny, przysposobiłem wszystko do obrony, nabiłem muszkiety i pistolety i postanowiłem stawiać opór do ostatniego tchnienia. Nie zaniedbałem też polecić się opiece nieba i błagałem Boga, by mi nie dał wpaść w ręce barbarzyńców.\\r\\n\\r\\nSiedziałem przez dwie godziny w fortecy, czekając napadu, potem wzięła mnie ochota ruszyć na wywiad do obozu nieprzyjaciela.\\r\\n\\r\\nNie mogąc nikogo wysłać, trapiony ciekawością, wylazłem po drabinie na szczyt mej góry, położyłem się na brzuchu i skierowałem lunetę na wybrzeże.\\r\\n\\r\\nWokoło ognia siedziało dziewięciu dzikusów i to nie w celu grzania się, ale po to, by urządzić sobie ohydną ucztę z ofiar, które przywlekli ze sobą.\\r\\n\\r\\nOpodal leżały wyciągnięte na piasku dwa kanoe, że zaś był właśnie odpływ, sądziłem, iż dzicy czekają na przypływ, by odpłynąć.\\r\\n\\r\\nWzburzył mnie wielce widok straszliwych ludożerców w takiej bliskości mego osiedla, przekonawszy się jednak, że mogą wylądować tylko w czasie niskiego stanu wody, powiedziałem sobie, iż w porze stanu wysokiego i panującego przy nim prądu nic mi z ich strony nie zagraża, o ile, naturalnie, nie wylądują przedtem.\\r\\n\\r\\nPrzewidywanie moje było słuszne. Zaledwie nastał prąd zachodni i woda zaczęła się podnosić, dzicy zepchnęli co prędzej swe pirogi w morze i odpłynęli. Przedtem jednakże wykonali taniec, który obserwowałem najdokładniej przez lunetę. Byli oni całkiem nadzy i nie mieli ni strzępka odzieży na ciele.\\r\\n\\r\\nGdy tylko opuścili wyspę, zsunąłem się po skale do fortecy, wziąłem na plecy dwa muszkiety, zatknąłem za pas dwa pistolety, przypasałem szpadę i ruszyłem śpiesznie w stronę skalistych wzgórz, gdzie po raz pierwszy widziałem ślady dzikich. Po dwugodzinnym marszu przekonałem się po różnych znakach, że na wyspie wylądowały jeszcze trzy dalsze czółna, po chwili zaś dostrzegłem je istotnie w dali, na widnokręgu, jak zmierzały ku lądowi.\\r\\n\\r\\nWidok ten odebrał mi otuchę, a przerażenie me wzrosło jeszcze, gdym zobaczył szkaradne szczątki uczty, krew, kości i inne resztki ciał ludzkich, pożartych tu w radosnym upojeniu.\\r\\n\\r\\nRozgorzałem ponownie gniewem na tych obrzydłych barbarzyńców i postanowiłem wytropić bez litości załogę pierwszego czółna, jakie tu wyląduje.\\r\\n\\r\\nDzicy nie odwiedzali widać wyspy zbyt często, gdyż przez następnych piętnaście miesięcy nie odkryłem nigdzie ich śladu. Pora deszczowa czyniła też niemożliwym taki przyjazd, mimo to jednak żyłem w ciągłej obawie napadu, co dowodzi, że niebezpieczeństwo spodziewane jest stokroć gorsze od rzeczywistego.\\r\\n\\r\\nPo całych dniach i nocach knułem plany mordercze, tracąc na tym czas, który mogłem spożytkować znacznie lepiej. Szło mi o najlepszy sposób podejścia ludożerców za następną ich bytnością, zwłaszcza gdyby znowu przybyli w dwu oddziałach. Zapomniałem przy tym całkiem, że chcąc uniknąć zdrady, będę musiał mordować jeden po drugim każdy przybywający tu oddział, tak by z wieścią nie wrócił nikt, a w ten sposób stanę się z czasem mordercą nierównie gorszym od tych nieświadomych pogan.\\r\\n\\r\\nNa takich rozmyślaniach i obawach upłynął mi rok i trzy miesiące, a dzikich nie było ni śladu, chociaż zachodziła możliwość, że lądują i to nieraz w miejscach mi nieznanych.\\r\\n\\r\\n\\r\\n\\r\\nRozdział ósmy\\r\\n\\r\\n— Tonący okręt. — Robinson jedzie na rozbity statek. — Świeże łupy. — Ludożercy. — Robinson ocala jedną z ofiar. — Pierwsze słowa ludzkie od lat dwudziestu pięciu. — Nowy towarzysz Piętaszek.\\r\\n\\r\\nMuszę tu opowiedzieć pewne wydarzenie, które na czas pewien odwróciło myśli moje od dzikich.\\r\\n\\r\\nDnia 16 maja (jak wskazywał starannie prowadzony mój kalendarz) szalała od samego rana straszliwa burza z grzmotami i piorunami, a noc była tak okropna, że podobnej nie przeżyłem chyba jeszcze. Siedziałem do późna, czytając Biblię przy świetle małej lampki, gdy nagle z ogromnym zdumieniem posłyszałem od strony morza strzał armatni. Zerwawszy się, wybiegłem co prędzej po drabinie na szczyt mej góry i zaraz zobaczyłem na morzu błysk drugiego strzału, po czym w ciągu minuty nadpłynął huk od strony, gdzie prąd swego czasu uniósł mą łódkę na pełne morze. Były to niewątpliwie sygnały okrętu w niebezpieczeństwie, który wzywał w ten sposób na pomoc jakiegoś towarzysza swego.\\r\\n\\r\\nZebrałem co prędzej ile mogłem suchego drzewa i rozpaliłem ognisko, gdyż, chociaż nie mogłem pomóc załodze, powziąłem nadzieję, że sam uzyskam pomoc marynarzy.\\r\\n\\r\\nPłomienie buchnęły wysoko i dostrzeżono je widać z pokładu, gdyż zaraz buchnął strzał trzeci, potem dalsze, a wszystkie z tej samej strony.\\r\\n\\r\\nPrzez całą noc podtrzymywałem ogień, gdy się zaś rozjaśniło, zobaczyłem daleko na morzu jakiś ciemny przedmiot, jednakże nie mogłem nawet przez lunetę rozpoznać, czy jest to okręt ożaglowany i płynący, czy też rozbitek.\\r\\n\\r\\nWziąwszy strzelbę, ruszyłem śpiesznie na południowe wybrzeże wyspy ku rafie, gdzie mnie ongiś porwał prąd. Rozpogodziło się tymczasem całkiem i ujrzałem z boleścią kadłub rozbitego okrętu, tkwiący na tych samych skałach, od których mnie zawrócił z powrotem ku wyspie prąd okrężny. To, co dla mnie było ocaleniem, to przyprawiło tych żeglarzy o zgubę. Dostrzegłszy przedtem wyspę, mogliby pewnie dopłynąć tu łodziami.\\r\\n\\r\\nJak wzrok sięgał, nie było nigdzie czółna na morzu, ni u wybrzeża. Żeglarze musieli przeto zginąć w ciągu nocy, albo też zabrani zostali przez ten drugi okręt, do którego skierowane były sygnały ratunkowe. Ponadto mógł ich porwać z łodziami prąd i unieść jak mnie na pełne morze, gdzie ich czekała długa męka śmierci głodowej.\\r\\n\\r\\nMyśli te wyciskały mi gorzkie łzy z oczu.\\r\\n\\r\\n— Ach! — zawołałem. — Czemuż to zginęli wszyscy? Dlaczegóż bodaj jeden nie uszedł cało i nie dopłynął tu, by mi zostać towarzyszem i powiernikiem, któremu mógłbym otworzyć serce swoje?\\r\\n\\r\\nOgarnęła mnie nieznana dotąd, potężna tęsknota za ludźmi i ból samotności.\\r\\n\\r\\n— Bodaj jeden! Tylko jeden choćby! — wołałem tysiąc może razy, załamując ręce.\\r\\n\\r\\nInaczej jednak postanowiły losy i aż do ostatniej chwili mego pobytu na wyspie nie dowiedziałem się, czy cała załoga rozbitego okrętu poniosła śmierć, czy też może część jej znalazła ocalenie. Po kilku dniach ujrzałem z boleścią ciało młodego marynarza, niesione ku wybrzeżu. Miał tylko krótkie, płócienne spodnie i koszulę, tak że nie mogłem rozpoznać jego narodowości. W kieszeniach znalazłem dwie złote monety oraz fajkę, która mnie ucieszyła znacznie bardziej niż pieniądze.\\r\\n\\r\\nOkręt osiadł na skałach tak daleko, że przez kilka dni nie mogłem się zdecydować, by jechać tam, znałem już bowiem z doświadczenia niebezpieczeństwa żeglowania po tych wodach.\\r\\n\\r\\nNie opuszczała mnie jednak myśl, że mogą się tam znajdywać żywe istoty, które bez mej pomocy zginą marnie, zaś w razie ocalenia będą mi pożądanymi towarzyszami. Pod wpływem tych rozważań, poleciwszy się Bogu, przysposobiłem mój stateczek do drogi. Wziąłem sporo chleba, duży dzban wody, kosz rodzynków, kompas, drugi dzban koziego mleka i duży ser. Potem oddawszy się raz jeszcze bożej opiece odbiłem od brzegu.\\r\\n\\r\\nWiatr mi sprzyjał i po trzygodzinnej jeździe dotarłem do rozbitego okrętu, który, sądząc wedle budowy, musiał być pochodzenia hiszpańskiego. Tkwił wciśnięty pomiędzy dwie rafy. Część tylną zniszczyły już fale, a z masztów pozostały tylko niskie pniaki. Dziób przedni, lewa i przednia burta były jeszcze całe.\\r\\n\\r\\nGdym się zbliżył do okrętu, wyskoczył na pokład pies i zaczął na mój widok szczekać i skomleć. Zawołałem nań, on zaś skoczył bez wahania w wodę, podpłynął, ja zaś wciągnąłem go do czółna. Był na wpół tylko żywy z wycieńczenia. Dałem mu chleba, który pożarł chciwie, potem zaś wody, którą jął pić tak gwałtownie, że byłby chyba pękł, gdybym mu nie odebrał wody.\\r\\n\\r\\nPrzymocowałem mą pirogę do kadłuba i wszedłem na pokład. Straszny mnie uderzył widok. Zobaczyłem dwu utopionych marynarzy, zwartych w uścisku, co świadczyło, że statek musiał się znajdować podczas burzy dłuższy czas pod wodą.\\r\\n\\r\\nPrócz psa nie było żywej istoty na całym okręcie, poza tym wszystkie towary, o ile zdołałem stwierdzić, zostały zniszczone przez wodę morską. Pod pokładem znalazłem dużo beczek prawdopodobnie ze spirytusem i winem, ale były zbyt wielkie, by się do nich zabrać. Zabrałem dwie skrzynie marynarskie, nie badając ich zawartości. Łup mój byłby niezawodnie znaczny, gdyby miast tylnej części, część przednia uległa zniszczeniu. Sądząc wedle tego, co zawierały skrzynie marynarzy, okręt wiózł wielkie bogactwa i dążył prawdopodobnie z Buenos Aires do Hawany, stamtąd zaś do Hiszpanii.\\r\\n\\r\\nPrócz skrzyń wziąłem małą baryłkę wina. W kajucie znalazłem kilka muszkietów i duży róg pełen prochu, który zabrałem, zostawiając muszkiety. Posiadłem dalej szuflę do ognia oraz kilka miedzianych kociołków i dzbanów. Z tym łupem ruszyłem do domu, ponieważ zaś prąd zmierzał ku wyspie, dotarłem szczęśliwie, choć śmiertelnie znużony, do wybrzeża na godzinę przed zapadnięciem nocy.\\r\\n\\r\\nPrzenocowawszy w czółnie, wyniosłem na ląd pozyskane przedmioty. W jednej ze skrzyń znalazłem piękne puzderko skórzane. Zawierało flaszki kryształowe z napojami spirytusowymi, zamknięte srebrnymi kapslami. Znalazłem tu dalej kilka doskonałych koszul, kilka tuzinów białych chustek do nosa oraz pstrych szalików, trzy woreczki złotych monet w sumie około tysiąca stu reali, sześć zawiniętych w papier złotych dublonów oraz kilka sztabek złota łącznej wagi jednego funta. Druga skrzynka zawierała trochę odzieży małej wartości i trzy flaszki doskonałego prochu.\\r\\n\\r\\nŁup mej wyprawy był tedy mały, zwłaszcza że pieniądze uważałem za coś jak piasek pod stopami i oddałbym je za kilka par dobrych pończoch i trzewików. Zabrałem co prawda trzewiki utopionym marynarzom i znalazłem jeszcze jedną parę w skrzyni, ale nie były one dobre i użyteczne dla mnie. Obok trzewików znalazłem w ostatniej skrzyni jeszcze woreczek z pięćdziesięcioma realami. Przeniosłem te rzeczy do swej jaskini, gdzie złoto musiało czekać chwili powrotu do ojczyzny, by mi być w ogóle użyteczne.\\r\\n\\r\\nPotem umieściłem pirogę w dawnym porcie i zabezpieczyłem ją tam. W fortecy mojej nic nie zaszło tymczasem, ponieważ zaś rozbity okręt nie przedstawiał dla mnie już nic ciekawego, przeto przestałem o nim myśleć i wróciłem do zwykłych zajęć domowych.\\r\\n\\r\\nMinęły długie miesiące, w ciągu których po prostu nawykłem do tego stanu wytrwałej czujności, nie zaniedbując jednak niczego dla ochrony przed dzikimi.\\r\\n\\r\\nMimo wszystko przeraziło mnie wielce, gdym pewnego dnia zobaczył aż pięć kanoe na wybrzeżu, po mojej stronie wyspy. Wszystkie były puste i daremnie rozglądałem się za ludożercami.\\r\\n\\r\\nStrach był uzasadniony zupełnie, gdyż każde czółno mogło pomieścić czterech do sześciu ludzi, a przeto miałem tuż pod bokiem dwudziestu lub trzydziestu nieprzyjaciół. Zakłopotany wielce, jak sobie dam radę z tą bandą, przysposobiłem mą fortecę do obrony w sposób już opisywany i przesiedziałem tu czas długi, nie wiedząc dobrze, co począć.\\r\\n\\r\\nCzekałem i nadsłuchiwałem przez parę godzin, nie doczekawszy się jednak niczego, oparłem muszkiety o skałę tuż pod drabiną, wyszedłem na wierzch góry i spojrzałem ku wybrzeżu.\\r\\n\\r\\nPrzez lunetę naliczyłem trzydziestu dzikich. Rozpalili wielkie ognisko i tańczyli wokoło niego skacząc i wykonując barbarzyńskie ruchy.\\r\\n\\r\\nPatrzyłem, a serce mi biło gwałtownie. Niedługo dzicy przywlekli z czółen dwie ofiary, które miały być zarżnięte. Jeden z jeńców padł zaraz rażony ciosem maczugi, czy drewnianego miecza, a trzej dzicy rzucili się nań, krojąc na części i przysposabiając zeń pieczeń. Drugi jeniec stał nieco z boku, czekając swej kolei.\\r\\n\\r\\nZdjęto z biedaka więzy i nie zwracano nań uwagi, tak jakby nie przypuszczano, że ma ochotę żyć dalej. Było tak jednak, gdyż nagle, korzystając z chwili, porwał się i jął uciekać z nieopisaną szybkością wprost ku mojej fortecy. W pierwszej chwili uczułem wielki strach. Cóż miałem począć, gdyby cała czereda ruszyła za zbiegiem? Opanowawszy się jednak, pozostałem na stanowisku i odetchnąłem zaraz z ulgą zobaczywszy, że tylko trzech dzikich goni uciekającego.\\r\\n\\r\\nZa chwilę nabrałem otuchy, zbieg był bowiem dużo zwinniejszy od prześladowców i gdyby wytrzymał bodaj przez kwadrans jeszcze, musiał się ocalić.\\r\\n\\r\\nPomiędzy biegnącymi a moją fortecą wiła się rzeczka, która mi służyła za przystań, ile razy zwoziłem towary z okrętu. Zbieg musiał ją przebyć wpław, by nie zostać schwytany.\\r\\n\\r\\nDopadłszy brzegu, skoczył bez namysłu w wodę, mimo że była wezbrana skutkiem przypływu i dawszy około trzydziestu pchnięć wylazł na przeciwległy brzeg, po czym jął zmykać dalej z tą samą szybkością.\\r\\n\\r\\nZauważyłem, że spośród trzech dzikich dwu tylko umiało pływać. Trzeci został na brzegu, przyjrzał się płynącym towarzyszom, a potem zawrócił z wolna ku wybrzeżu morskiemu. Dwaj ludożercy spisywali się dzielnie, ale zużyli na przebycie rzeki dwa razy tyle czasu co zbieg.\\r\\n\\r\\nPatrzyłem na to wszystko i nagle przyszło mi na myśl, że ratując życie tego biedaka, mogę sobie pozyskać sługę i towarzysza, co zdawało się być nawet zrządzeniem Opatrzności.\\r\\n\\r\\nZbiegłem tedy śpiesznie na dół, chwyciłem oparte o skałę muszkiety i ruszyłem co sił naprzeciw zbiega. Droga wiodła w dół ze wzgórza, przeto w ciągu kilku minut zdołałem oddzielić sobą ściganego od pogoni. Krzyknąłem zbiegowi kilka wyrazów i jąłem czynić gesty przyjacielskie, gdyż wiedziałem, że samych słów nie zrozumie, co go jednak przeraziło wyraźnie gorzej jeszcze od wrogów, którzy tymczasem nadbiegli.\\r\\n\\r\\nChwyciwszy muszkiet za lufę obaliłem jednego z nich ciosem w głowę.\\r\\n\\r\\nKula byłaby go pierwej dosięgła, ale chciałem uniknąć huku, który mógł zwabić resztę bandy. Nie brałem pod uwagę, że dzieli mnie znaczna odległość od miejsca, gdzie ucztują, więc ani strzału słyszeć, ani dymu widzieć nie mogą.\\r\\n\\r\\nDrugi dzikus przystanął przerażony upadkiem towarzysza. Gdy zaś podbiegłem ku niemu, położył strzałę na cięciwie łuku. Nie miałem innego wyjścia, jak strzelić, gdyż trafiłby mnie niezawodnie. Zabiłem go na miejscu.\\r\\n\\r\\nBiedny zbieg patrzył ze strachem, jak w jednej chwili załatwiłem się z jego obu wrogami i sądził niezawodnie, że teraz kolej na niego. Krzyknąłem nań ponownie i zachęciłem gestami, by się zbliżył.\\r\\n\\r\\nZrozumiał dobrze, podszedł parę kroków, ale przystanął znowu drżąc na całym ciele. Pewny był, że zostanie wzięty w niewolę i zabity jak tamci.\\r\\n\\r\\nDawałem mu znaki przyjacielskie, jakie tylko wymyślić byłem w stanie, on zaś zbliżał się z wolna, stając co krok, potem zaś ukląkł pokornie, dziękując w ten sposób za uratowanie życia.\\r\\n\\r\\nUśmiechnąłem się doń i poleciłem przyjść całkiem blisko. Uczynił to na koniec, ukląkł przede mną i ująwszy mą stopę, postawił sobie na karku, co znaczyło, że chce być odtąd mym sługą i niewolnikiem.\\r\\n\\r\\nPodniosłem go, objąłem i zacząłem głaskać, słowem na wszelkie sposoby starałem się przekonać go o mych przyjacielskich uczuciach.\\r\\n\\r\\nCzekała mnie jednak inna jeszcze robota.\\r\\n\\r\\nDzikus zwalony na ziemię ciosem kolby zaczął się poruszać, gdyż był tylko ogłuszony. Pokazałem go memu ocalonemu, ten zaś wyrzekł parę słów. Co prawda, nie zrozumiałem ich, ale wzruszyły mnie one bardzo, albowiem były to pierwsze od lat dwudziestu pięciu słowa ludzkie, jakie usłyszałem.\\r\\n\\r\\nNie stało jednak czasu na rozmyślania, gdyż dzikus usiadł i zaczął się rozglądać tak groźnie wokoło, że biedny zbieg znowu zaczął drżeć. Wymierzyłem doń z drugiego muszkietu, ale ocalony zaczął mi dawać znaki, bym mu pożyczył mej szpady. Chwyciwszy ją, przyskoczył do nieprzyjaciela i jednym cięciem odrąbał mu głowę.\\r\\n\\r\\nZdziwiło mnie to wielce, gdyż sądziłem, że mój protegowany nie miał dotąd w ręku broni siecznej, z wyjątkiem chyba drewnianego miecza, o czym już wspomniałem. Potem jednakże dowiedziałem się, że owe drewniane miecze dzikich są tak twarde, ostre i ciężkie, iż można nimi odcinać ręce, nogi i głowy nawet za jednym ciosem.\\r\\n\\r\\nDokonawszy tego, wrócił do mnie mój protegowany uśmiechnięty tryumfalnie i położył mi u nóg broń oraz głowę nieprzyjaciela.\\r\\n\\r\\nNie mógł pojąć, jak zdołałem z takiej odległości bez łuku zabić napastnika i poprosił gestami, bym mu go pozwolił obejrzeć. Skinąłem głową, on zaś podbiegłszy do zabitego zaczął go obracać, zdumiony krągłą raną pośrodku piersi, w której nie tkwiła strzała.\\r\\n\\r\\nZabrał łuk i strzały nieprzyjaciela i wrócił do mnie, ja zaś obróciłem się w zamiarze wracania do fortecy, dawszy mu przedtem do poznania, że ma iść ze mną, oraz że niedługo możemy mieć na karku całą bandę napastników.\\r\\n\\r\\nDziki spytał mnie gestami, czy ma pogrzebać ciała zabitych, by inni ich nie zobaczyli. Pochwaliłem go skinieniem, on zaś wziął się zaraz do roboty. Niesłychanie szybko wykopał rękami w ziemi dwie dziury i zagrzebał w nich zwłoki, tak że cały obrządek nie potrwał dłużej nad kwadrans.\\r\\n\\r\\nZaprowadziłem mego protegowanego do domu, to znaczy na razie nie do fortecy, ale do nowej mojej jaskini w głębi wyspy. Tutaj dałem mu chleba, pęczek rodzynków i dzbanek wody. Rzucił się łapczywie na chłodny napój, potem zaś na pożywienie, z czego wywnioskowałem, że musiał długo pościć. Gdy się orzeźwił, wskazałem mu legowisko ze słomy ryżowej i koców, dając gestami polecenie, by spoczął. Usłuchał natychmiast i zaraz zapadł w głęboki sen.\\r\\n\\r\\nMogłem się teraz dokładnie przypatrzyć memu towarzyszowi. Był to piękny, okazały mężczyzna, o członkach silnych i elastycznych, niezbyt rosły, ale harmonijnie zbudowany, w wieku około lat dwudziestu sześciu. Wyraz twarzy jego nie był wcale dziki, ani zuchwały, przeciwnie, nawet szczery, śmiały i męski, zaś uśmiech, jaki przedtem już dostrzegłem, świadczył o serdeczności godnej każdego cywilizowanego Europejczyka. Włosy miał długie i czarne, ale nie wełniste, jak Murzyn, czoło szerokie i wysokie, zaś oczy wielkie i ogniste. Nade wszystko spodobała mi się piękna, ciemnooliwkowa barwa jego skóry. Twarz była krągła, nos cienki, nie zaś szeroki, jak u Afrykanina, zaś spomiędzy kształtnych warg błyskały zęby przypominające kość słoniową.\\r\\n\\r\\nPodczas jego snu wyszedłem w zagrodzenie, by wydoić kozy, ale w niespełna pół godziny wybiegł z jaskini, spostrzegłszy mnie zbliżył się szybko i legł przede mną na ziemi, usiłując mi wyrazić na wszelkie sposoby swą wdzięczność, pokorę i gotowość do usług. W końcu postawił sobie znowu na karku mą stopę, tak że nabrałem pewności, iż pragnie służyć wiernie do końca życia.\\r\\n\\r\\nRozumiałem większą część jego gestów i starałem się ze swej strony zapewnić go o mej życzliwości.\\r\\n\\r\\nPotem zacząłem do niego mówić powoli i wyraźnie. Nasamprzód wyjaśniłem mu, że będzie odtąd nosił imię: Piętaszek, ponieważ w piątek nastąpiło jego ocalenie. Potem nauczyłem go słowa: pan, dając do zrozumienia, że tak mnie ma zwać, w końcu zaś poznał słowa: tak i nie i pojął szybko ich znaczenie. Następnie wziąłem garnek z mlekiem i pokazawszy mu jak maczam w nim chleb i jem, poleciłem mu zrobić to samo. Usłuchał zaraz i zaczął wysławiać gestami uniesienia dobroć tego jadła.\\r\\n\\r\\nSpędziłem z nim w jaskini noc, zaś o świcie ruszyliśmy do domu, przy czym dałem mu do zrozumienia, że otrzyma podobną do mojej odzież, gdyż był dotąd goły zupełnie.\\r\\n\\r\\nGdyśmy mijali miejsce pogrzebania obu zabitych, Piętaszek spytał mnie gestami, czy by nie należało wykopać ciał i pożreć ich.\\r\\n\\r\\nPrzypuszczenie to napełniło mnie taką odrazą, żem nań napadł rozgniewany, starając się wyjaśnić, jak hańbiącym i przeciwnym naturze jest ludożerstwo. Jednocześnie rozkazałem mu iść za sobą, co też uczynił z wielką pokorą i uległością. Wyprowadziłem go na szczyt wzgórza celem zobaczenia, czy dzicy są jeszcze na wyspie. Przez lunetę rozpoznałem wyraźnie miejsce, gdzie ucztowali, ale czółen nie było nigdzie, przeto oczywiście odpłynęli, nie troszcząc się o swych dwu towarzyszy i jeńca.\\r\\n\\r\\nNie poprzestałem na tym odkryciu, nabrawszy bowiem odwagi, uczułem też ciekawość. Dałem Piętaszkowi szpadę, kazałem mu wziąć łuk i strzały jednego z zabitych, czym umiał się doskonale posługiwać, oraz zawiesiłem mu przez plecy jeden muszkiet. Sam wziąłem dwa muszkiety i tak uzbrojeni wyruszyliśmy w drogę ku wybrzeżu.\\r\\n\\r\\nPrzysposobiony byłem na wstrętny widok, to jednak, com zobaczył jako resztki uczty ludożerców, odebrało mi niemal przytomność.\\r\\n\\r\\nNatomiast Piętaszek pozostał obojętny, uważając wszystko za rzecz całkiem naturalną.\\r\\n\\r\\nWybrzeże pokrywały ludzkie kości, biały piasek przesiąknięty był krwią, a wszędzie leżały spore kawały mięsa nadgryzione i na poły zwęglone.\\r\\n\\r\\nZobaczyłem trzy czaszki, pięć rąk oraz kości z trzech czy czterech nóg i inne szczątki ludzkich ciał.\\r\\n\\r\\nPiętaszek objaśnił mnie gestami, że dzicy przywieźli tu czterech jeńców, by ich zjeść. Trzech dostarczyło mięsa na ucztę, czwartym zaś był on sam. Na pobliskim lądzie stałym odbyła się wielka bitwa pomiędzy jego szczepem a sąsiednim, Piętaszek i wielu innych popadli w niewolę, a jeńców rozwieźli zwycięzcy w różne odległe strony w celu pożarcia ku czci zwycięskiej bitwy.\\r\\n\\r\\nKazałem mu zebrać straszne szczątki na jedną kupę, nałożyć drzewa i rozpalić wielkie ognisko, by zetlały na popiół.\\r\\n\\r\\nSpostrzegłem niestety, że patrzył na te ochłapy z pewnym łakomstwem i chętnie by był połknął kawałek, gdyż sam zaliczał się też do ludożerców. Okazałem jednakowoż takie oburzenie, że pokonał chętkę i szybko spełnił mój rozkaz. Dałem mu do poznania, iż go zabiję natychmiast za najlżejszą oznakę instynktu ludożerczego.\\r\\n\\r\\nOczyściwszy to miejsce powróciliśmy do mej fortecy i tu zabrałem się zaraz do przeobrażenia Piętaszka zewnętrznie przynajmniej w nowego człowieka. Dałem mu krótkie, płócienne spodnie, zabrane z drugiego okrętu, a po małej poprawce były nań zupełnie dobre. Potem uszyłem kaftan z kozich skór, co mi poszło dobrze, gdyż z biegiem lat wyuczyłem się porządnie krawiectwa. Na koniec ofiarowałem mu czapkę ze skóry zajęczej, lekką, elegancką i nadzwyczaj modną. Piętaszka radowało wielce, że jest ubrany, jak sam jego pan.\\r\\n\\r\\nCo prawda odzież ta zawadzała mu z początku, nie mógł sobie dać rady ze spodniami, zaś rękawy kaftana obcierały mu skórę na ramionach i pod pachami. Rychło jednak ustały te niedomagania i ubranie stało mu się równie jak mnie niezbędne.\\r\\n\\r\\nDnia następnego wystawiłem pomiędzy obu wałami mały namiot na mieszkanie dla Piętaszka. Jak wspominałem, otwór w skale wychodził na to właśnie miejsce. Teraz zamknąłem go drzwiami otwieranymi z wnętrza, tak że Piętaszek nie mógł się wbrew mej woli tam dostać. Krąg, otoczony pierwszą palisadą, miał teraz nakrycie z pni i grubej warstwy słomy ryżowej, zaś otwór na drabinę przeznaczony zamykała ciężka spadająca klapa. Poza tym każdego wieczoru zabierałem wszystką broń do wnętrza.\\r\\n\\r\\nPiętaszek był to dzikus o nieznanym mi zgoła usposobieniu i byłbym bardzo nierozsądny, zaniedbując środków bezpieczeństwa i ufając mu lekkomyślnie.\\r\\n\\r\\nOkazało się to potem zbyteczne, gdyż w Piętaszku pozyskałem przyjaciela wiernego, uczciwego i oddanego zupełnie. Nie miał on żadnych zachcianek, nie był opryskliwy, niechętny czy zuchwały, przeciwnie, zawsze okazywał pogodę, usłużność i posłuszeństwo bezwzględne. Pokochał mnie z całego serca jak syn ojca i w razie potrzeby oddałby był chętnie za mnie własne życie. Toteż niedługo zaniechałem wszelkich ostrożności i zamieszkaliśmy wspólnie pod jednym dachem.\\r\\n\\r\\nUczyłem go z wielkim upodobaniem, chcąc zeń mieć nie tylko miłego, ale także użytecznego towarzysza. Przede wszystkim musiałem wpoić mu znajomość mego języka dla szybkiej wymiany myśli. Słuchał bacznie mych słów, a ile razy je tak wyraźnie powtórzył, żem go mógł zrozumieć, radował się jak dziecko.\\r\\n\\r\\nŻycie nabrało teraz dla mnie nowej wartości, uczułem się na wyspie jak we własnym domu i gdyby nie strach przed dzikimi, chętnie byłbym się zgodził pozostać tu do ostatniej chwili życia.\\r\\n\\r\\n\\r\\n\\r\\nRozdział dziewiąty\\r\\n\\r\\n— Piętaszek i strzelba. — Rozmowy Robinsona z Piętaszkiem. — Benamuki. — Robinson i Piętaszek sporządzają pirogę.\\r\\n\\r\\nPo kilku dniach zabrałem Piętaszka na polowanie. Pragnąłem bardzo odzwyczaić go co prędzej od ludożerczych skłonności i dać pokosztować innej strawy. Po krótkiej wędrówce przez las wyśledziłem dziką kozę, leżącą wraz z dwoma koźlętami w cieniu drzewa.\\r\\n\\r\\nChwyciłem Piętaszka za ramię i zatrzymałem w miejscu.\\r\\n\\r\\n— Stój! Bądź cicho! — szepnąłem, dając znak, by się nie ruszał.\\r\\n\\r\\nPotem wymierzyłem, dałem strzał i jedno koźlę legło nieżywe.\\r\\n\\r\\nBiedny mój Piętaszek omal nie padł na ziemię z przerażenia. Widział już, jak zabiłem dzikiego, ale nie miał wyobrażenia, w jaki się to stało sposób.\\r\\n\\r\\nNie patrząc na zabite koźlę, rozpiął kaftan i zaczął się obmacywać wszędzie, chcąc zbadać, czy jest ranny. Był pewny w tej chwili, że chciałem go zabić. Padł przede mną potem, objął me kolana i zaczął wykrzykiwać mnóstwo niezrozumiałych słów, z czego wywnioskowałem, że mnie błaga o darowanie życia.\\r\\n\\r\\nUdało mi się rychło przekonać go, że mu nie chcę uczynić krzywdy, wziąłem go za rękę, roześmiałem się, potem wskazując zabite jagnię rozkazałem, by je przyniósł. Usłuchał, a podczas gdy oglądał zdumiony zwierzynę, nabiłem strzelbę ponownie.\\r\\n\\r\\nPo chwili spostrzegłem na drzewie wielkiego ptaka w rodzaju jastrzębia. Dałem Piętaszkowi do zrozumienia, co zamierzam, wskazałem mu strzelbę, potem ptaka, a potem trawę pod drzewem, wyrażając tym, że ptak tam spadnie. Potem wymierzyłem, oddałem strzał i ptak spadł.\\r\\n\\r\\nPiętaszkiem ponownie owładnął strach i większe jeszcze niż przedtem zdumienie. Nie widząc, jak nabijałem strzelbę, sądził, że mieści w sobie niewyczerpane źródło zniszczenia i śmierci, zabijając ciągle na każdą odległość ludzi, zwierzęta i ptaki.\\r\\n\\r\\nDługo nie mógł pozbyć się tego zabobonu i omal nie oddawał czci boskiej mojej strzelbie.\\r\\n\\r\\nNie śmiał jej dotknąć przez kilka dni, a gdy był z nią sam na sam, trzymał się w pełnej szacunku odległości i przemawiał jak najgrzeczniej, w tym celu, jak się potem dowiedziałem, by w niej wzbudzić litość i ubłagać, by go nie zabijała.\\r\\n\\r\\nGdy się trochę uspokoił, kazałem mu przynieść ptaka. Był to nie jastrząb, lecz papuga, żyła jeszcze i trzepotała się, tak że nie mógł jej zaraz wziąć w rękę. To mi pozwoliło nabić niepostrzeżenie strzelbę po raz trzeci. Nie nadarzył się jednak żaden nowy cel, zabraliśmy przeto do domu koźlę, z którego przyrządziłem doskonałą zupę. Skosztowałem i podałem miskę Piętaszkowi, który ją obwąchał ciekawie i z widocznym upodobaniem, potem zaś zjadł łapczywie. Dziwił się tylko, że dodaję do zupy soli. Wstrząsał głową i dawał do zrozumienia, że sól jest to rzecz szkodliwa i wstrętna wielce. Wobec tego zjadłem kawałek mięsa i skrzywiłem się z udanym wstrętem. Ale nie odstąpił od swego przesądu nawet i potem, jadając najchętniej niesolone potrawy.\\r\\n\\r\\nZapoznał się już więc ze zupą i gotowanym mięsem, zaś dnia następnego umyśliłem zrobić mu niespodziankę pieczenia. Zawiesiłem nad ogniem, jak to widziałem w Anglii, kawałek mięsa na trójnogu z patyków. Przez ciągłe obracanie sznurka z wiszącym mięsem doprowadziłem rychło do tego, że się upiekło. Piętaszek podziwiał to wielce, a skosztowawszy soczystej pieczeni, wyraził znakami, że nie jadł jeszcze w życiu nic równie dobrego. Dodał, iż odtąd nie tknie ludzkiego mięsa, z czego byłem oczywiście bardzo zadowolony.\\r\\n\\r\\nNastępnego dnia pokazałem mu, jak młócić i czyścić zboże. Pojął to prędko i pełnił tę robotę tym chętniej, że wiedział, iż ze zboża będzie chleb. Nauczył się też niebawem sztuki piekarskiej. W czasie bardzo krótkim stosunkowo mógł wykonywać każdą pracę domową równie dobrze jak ja sam.\\r\\n\\r\\nMając teraz do wyżywienia dwu ludzi, musiałem powiększyć uprawne pole, by większe osiągnąć plony i wziąłem się z pomocą Piętaszka do zagradzania dalszych obszarów. Zacny chłopak był uszczęśliwiony, mogąc mi pomagać, wiedział też, że owoce pracy zarówno moją, jak i jego staną się własnością.\\r\\n\\r\\nŻaden jeszcze rok pobytu na wyspie nie dał mi tyle radości i miłych chwil. Piętaszek opanował szybko język i nie było już miejsca w bliższym otoczeniu, ani przedmiotu w domu, których nazwy by nie znał. Lubił ze mną rozmawiać, toteż i mój język, milczący tak długo, wrócił do swoich praw. Chcąc się przekonać, czy myśli jeszcze o swej ojczyźnie, skierowałem pewnego dnia rozmowę na jego szczep i spytałem, czy miał kiedy powodzenie w bitwach. Spojrzał na mnie z uśmiechem i powiedział:\\r\\n\\r\\n— O tak, panie! My zawsze walczyć dużo, bardzo dużo!\\r\\n\\r\\nChciał przez to wyrazić, że naród jego ma znaczną przewagę nad wrogami. Teraz rozpoczęła się pomiędzy nami następująca rozmowa:\\r\\n\\r\\nJa: — Jeśli, jak mówisz, lud twój ma przewagę nad wrogami, to czemuż wpadłeś w ręce nieprzyjaciół?\\r\\n\\r\\nPiętaszek: — O, mój lud walczyć mimo to mocno, bardzo mocno!\\r\\n\\r\\nJa: — Jeśli tak jest, to czemuż dałeś się złapać?\\r\\n\\r\\nPiętaszek: — Nieprzyjaciel dużo więcej, niż nasz lud! Nieprzyjaciel złapać jeden, dwa, trzy ludzie i Piętaszek! Mój lud walczyć mocno, dużo mocno, tam gdzie nie ma Piętaszek złapać jeden, dwa, trzy, dużo… tysiąc ludzie!\\r\\n\\r\\nJa: — Czemuż nie uwolnili cię tedy twoi rodacy, skoro mogli to uczynić?\\r\\n\\r\\nPiętaszek: — Nieprzyjaciel ucieka z jeden, dwa, trzy ludzie i Piętaszek, ucieka w kanoe! Mój lud nie ma kanoe, cóż robić?\\r\\n\\r\\nJa: — Powiedz mi teraz, co robi lud twój ze złapanymi wrogami? Czy ich zjada?\\r\\n\\r\\nPiętaszek: — Tak, mój lud zjadać wrogów, dużo, wiele, wszystko zjadać!\\r\\n\\r\\nJa: — A dokądże zawozicie swych jeńców?\\r\\n\\r\\nPiętaszek: — Daleko, daleko tam i tu, i inne miejsce!\\r\\n\\r\\nJa: — Czy i na tę wyspę?\\r\\n\\r\\nPiętaszek: — Tak, tak, i ta wyspa, i inne miejsce!\\r\\n\\r\\nJa: — Czy byłeś sam już kiedyś dawniej na tej wyspie?\\r\\n\\r\\nPiętaszek: — Tak, tak, byłem dużo razy tamto miejsce!\\r\\n\\r\\nTo rzekłszy wskazał ku północno-zachodniej stronie wybrzeża, gdzie było, zdaje się, miejsce uczt jego plemienia.\\r\\n\\r\\nZacny mój Piętaszek znajdował się przeto pośród ludożerców, którzy mnie takim przejmowali strachem, gdym go zaś raz zabrał tam, gdzie po raz pierwszy odkryłem straszne ślady uczty, wskazał mi dokładnie miejsce, na którym on sam i jego towarzysze zabili i zjedli dwudziestu mężczyzn, dwie kobiety i dziecko. Nie umiał jeszcze po angielsku liczyć do dwudziestu, ale poradził sobie, układając obok siebie dwadzieścia kamyków.\\r\\n\\r\\nSpytałem go, czy podróż na ląd stały połączona jest z niebezpieczeństwem i czy często toną czółna. Odparł, że nie, ale że na pełnym morzu wieje regularnie wiatr i płynie prąd, a jedno i drugie zmienia kierunek rano i wieczór. Później dowiedziałem się, że zjawisko to powoduje przypływ i odpływ u ujścia wielkiej rzeki Orinoko, zaś ląd, widoczny na północnym zachodzie, to wyspa Trinidar.\\r\\n\\r\\nZadawałem Piętaszkowi setki pytań, dotyczących tego lądu, jego mieszkańców, morza i pobliskich wybrzeży oraz ludów krajów sąsiednich, on zaś opowiadał z całą szczerością. Ale dla wszystkich ludów tych okolic miał jedno tylko miano: Karaibów.\\r\\n\\r\\nOznajmił mi też jako wielką nowość, że poza księżycem, to znaczy w stronie, gdzie zachodzi, czyli na zachodzie, mieszkają ludzie biali z brodami jak moja i że „zabili dużo, wiele ludzie”. Miał pewnie na myśli Hiszpanów, którzy się wsławili w Ameryce okrucieństwem, o którym wieści przechodziły tradycją z ojców na synów.\\r\\n\\r\\nSpytałem go też, czy mógłbym opuścić tę wyspę i pojechać do białych ludzi, oraz w jaki to uczynić sposób. Odpowiedział:\\r\\n\\r\\n— Tak… dwa kanoe!\\r\\n\\r\\nNie zrozumiałem, co ma na myśli i dopiero po długich trudnościach i nieporozumieniach wywnioskowałem z jego objaśnień, że „dwa kanoe”, oznacza łódź podwójnej wielkości kanoe zwykłego. Sprawiło mi to wielką radość i odtąd zacząłem żywić w cichości nadzieję, że jednak opuszczę tę wyspę i to może właśnie przy pomocy tego biednego dzikiego.\\r\\n\\r\\nDoprowadziwszy do tego, żeśmy się mogli doskonale porozumiewać, uznałem za swój obowiązek wpoić Piętaszkowi zasady wiary chrześcijańskiej. Zacząłem od pytania, czy wie kto go stworzył.\\r\\n\\r\\nDługo na mnie patrzył i po długich dopiero namysłach wpadło mu do głowy, że może pytam o jego ojca.\\r\\n\\r\\nPostawiłem tedy pytanie inaczej i kazałem mu powiedzieć kto, jego zdaniem, stworzył morze, ziemię, góry, zwierzęta i drzewa.\\r\\n\\r\\nZrozumiał od razu i odpowiedział szybko i bez namysłu:\\r\\n\\r\\n— To zrobił Benamuki.\\r\\n\\r\\n— Kto jest Benamuki i gdzie mieszka? — spytałem znowu.\\r\\n\\r\\nPomyślał trochę i odparł:\\r\\n\\r\\n— Benamuki dużo stary człowiek, mocno dużo stary, więcej stary niż słońce i księżyc, ziemia i morze. Benamuki mieszka daleko, w inne miejsce.\\r\\n\\r\\n— Jeśli Benamuki stworzył wszystko — pytałem dalej — to czemu go nie wielbi świat cały i wszystko, co na nim jest?\\r\\n\\r\\nPrzybrał poważną minę i rzekł:\\r\\n\\r\\n— Wszystkie rzeczy mówią: Oho! do Benamuki.\\r\\n\\r\\n— Powiedz mi Piętaszku — rzekłem — co się wedle wierzeń twego ludu dzieje z ludźmi po śmierci?\\r\\n\\r\\n— Idą do Benamuki!\\r\\n\\r\\n— Nawet i pożarci?\\r\\n\\r\\n— Nawet i oni! — odparł pewny swego.\\r\\n\\r\\nStarałem się pouczyć go, że prawdziwy Stwórca świata i jego kierownik, Bóg, mieszka w niebie i że z jego łaski mamy wszystko. Słuchał pilnie, gdym mu zaś opowiedział mękę i śmierć krzyżową Chrystusa Pana, ogarnęło go wielkie zgorszenie.\\r\\n\\r\\nPewnego dnia po nauce rzekł mi, że nasz Bóg, który mieszka daleko, poza słońcem, a mimo to wszystko widzi i słyszy, musi być Bogiem dużo większym niż Benamuki, do którego mówić można tylko wychodząc na górę, gdzie mieszka.\\r\\n\\r\\nSpytałem, czy był już na tej górze i czy rozmawiał z Benamukim, on zaś odparł:\\r\\n\\r\\n— Nie. Młody człowiek nie mówić z Benamuki, stare mówić. Starców tych zwał Uwokaki i domyśliłem się, że muszą to być kapłani jego szczepu.\\r\\n\\r\\n— Uwokaki iść góra — odpowiadał — i krzyczeć: Oho! do Benamuki. Potem wrócić, a lud mój wiedzieć, co mówi Benamuki.\\r\\n\\r\\nDowiedziałem się w ten sposób, że najdziksi i najbardziej zaślepieni poganie mają swych kapłanów.\\r\\n\\r\\nRozmowy takie wiedliśmy codziennie, a po trzech latach, najmilszych z całego mego pobytu na wyspie, Piętaszek stał się chrześcijaninem jak ja, a nawet lepszym jeszcze.\\r\\n\\r\\nRozumiał teraz niemal wszystko, com mówił do niego, językiem angielskim władał płynnie, przekręcając tylko śmiesznie niektóre słowa. Opowiedziałem mu też koleje swego życia. Dowiedział się o mym nieposłuszeństwie dla ojca i karze boskiej, to jest osadzeniu mnie na tej samotnej wyspie. Potem wtajemniczyłem go w działanie prochu strzelniczego i nauczyłem używać broni palnej. Wielce go uradowałem, darowując mu nóż, a uczuł się dumnym, dostawszy pas i siekierę, którą mógł na nim nosić.\\r\\n\\r\\nPrzy sposobności opowiadałem też Piętaszkowi o Europie, a w szczególności o mej rodzinnej Anglii, ludziach, ich stosunkach, zajęciach i podróżach handlowych.\\r\\n\\r\\nOpisałem mu rozbity okręt, na którego pokładzie byłem ostatnim razem, wskazawszy jednak skały, na których tkwił długo, nie dostrzegłem już ani śladu kadłuba. Wiatry i fale zniszczyły go dawno.\\r\\n\\r\\nZaprowadziłem też Piętaszka na miejsce, gdzie leżały resztki łodzi z czasów naszej katastrofy. Niewiele z niej zostało, ale Piętaszek obejrzał wszystko z wielką uwagą i powiedział z naciskiem:\\r\\n\\r\\n— Widziałem taką łódź w ojczyźnie mojej.\\r\\n\\r\\nNastawiłem pilnie uszu, zacząłem wypytywać i dowiedziałem się, że podobna łódź została wyrzucona burzą na ląd przeciwległy. Piętaszek opisał ją dokładnie, potem zaś dodał z przekonaniem:\\r\\n\\r\\n— Biali ludzie nie potonęli, uratowali się wszyscy, wszyscy.\\r\\n\\r\\nSpytałem ilu ich było w łodzi.\\r\\n\\r\\n— Dużo, bardzo dużo! — odparł, potem zaś jął liczyć na palcach, aż doszedł do siedemnastu, zaś na pytanie co się z nimi stało, powiedział:\\r\\n\\r\\n— Biali ludzie żyją, mieszkają u mego ludu.\\r\\n\\r\\nWieść ta poruszyła mnie do głębi. Od razu przyszło mi na myśl, że rozbitkowie to załoga hiszpańskiego okrętu, który zatonął tak blisko mojej wyspy. Prawdopodobnie wsiedli w łodzie i jedna z nich wylądowała szczęśliwie u wybrzeży ludożerców.\\r\\n\\r\\nTam, jak mówił Piętaszek, zostali gościnnie przyjęci i żyją spokojnie od czterech już lat pośród dzikich. Wyraziłem zdumienie i spytałem, czemu nie zostali pożarci.\\r\\n\\r\\n— O nie! — zawołał — Biali ludzie i mój lud to bracia! Mój lud zjada tylko po bitwie, po wielkiej bitwie wrogów. Gdy złapią, zjadają, inaczej nie!\\r\\n\\r\\nW pewien czas po tej rozmowie zaszedłem z Piętaszkiem na wzgórze u wschodniego krańca wyspy, skąd przy czystym powietrzu dostrzegłem raz wybrzeże Ameryki. I tego dnia była pogoda. Piętaszek spojrzał uważnie i zaczął niespodziewanie skakać i tańczyć, jakby go ogarnęła wielka radość.\\r\\n\\r\\n— O, co za radość! — wołał — O, co za szczęście! Widzę ojczyznę, gdzie mieszka mój lud.\\r\\n\\r\\nTwarz jego promieniała taką radością, że poznałem, iż kocha swój kraj rodzinny.\\r\\n\\r\\nNapełniło to mnie niepokojem, pewny byłem, że Piętaszek opuści mnie przy sposobności, a znalazłszy się między ludożercami, wróci do dawnych nawyków, zapominając o zasadach chrystianizmu. Nie byłem nawet daleki od przypuszczenia, że przybywszy do ojczyzny stanie na czele kilkuset dzikich, wróci tu, zamorduje mnie i urządzi ucztę z mego ciała, jak to czynił już nieraz po zwycięstwie.\\r\\n\\r\\nMyśląc tak uczyniłem krzywdę zacnemu chłopcu i niebawem przekonałem się znowu, jak to strach i samolubstwo robią z człowieka głupca.\\r\\n\\r\\nPrzez czas jakiś byłem wobec Piętaszka nie tak otwarty i przyjacielski, jak przedtem, a biedak, nie znając przyczyny, starał się odzyskać mą życzliwość zdwojoną pracowitością i posłuszeństwem.\\r\\n\\r\\nPodejrzliwość moja sprawiła, żem go śledził, by wybadać, czy ma zamiar opuścić wyspę. On zaś odpowiadał szczerze i zaręczał, że wcale nie chce zostawić samego swego pana i najlepszego przyjaciela.\\r\\n\\r\\nPewnego dnia staliśmy na tym samym wzgórzu, ale była mgła i spojrzenie nie sięgało daleko. Ogarnięty niepokojem spytałem ponownie towarzysza:\\r\\n\\r\\n— Piętaszku, czy rad byś wrócić do swego kraju rodzinnego i swego ludu?\\r\\n\\r\\n— Tak! — potwierdził — Bardzo bym rad!\\r\\n\\r\\n— Cóż byś tam począł? Czy stałbyś się z powrotem dzikim, który pożera ludzkie mięso?\\r\\n\\r\\nSpojrzał zadumany na ziemię, potem potrząsnął głową i rzekł z powagą:\\r\\n\\r\\n— Nie, panie! Piętaszek powiedziałby swemu ludowi wszystko, nauczyłby ich, jak się stać dobrymi, modlić do Boga, jeść chleb ze zboża, kozinę i mleko pić, nie pożerać ludzi!\\r\\n\\r\\n— Piętaszku! — zawołałem. — Byłoby to dla ciebie niebezpieczne, zabiliby cię, jak sądzę, gdybyś wystąpił z tymi nowościami.\\r\\n\\r\\nZnowu potrząsnął głową.\\r\\n\\r\\n— Nie panie! — oświadczył. — Lud mój nie zabije Piętaszka. Lud mój chętnie uczy się i słucha mądrych rad.\\r\\n\\r\\nNa potwierdzenie swych zapatrywań dodał, że jego rodacy przyjęli już niejedną naukę od białych brodaczy, którzy wówczas przybyli łodzią.\\r\\n\\r\\nWówczas spytałem go, czemu już dawno nie wykonał planu powrotu.\\r\\n\\r\\nUśmiechnął się i powiedział, że nie może przebyć wpław tak wielkiej przestrzeni, wobec czego oświadczyłem, iż mu zbuduję pirogę.\\r\\n\\r\\nUśmiechnął się ponownie i zapewnił, że bardzo będzie rad, ale muszę pojechać z nim razem.\\r\\n\\r\\n— Jak to? — zawołałem. — Gdybym tam pojechał, rodacy twoi zabiliby mnie i zjedli!\\r\\n\\r\\n— O nie, panie! — odparł. — Piętaszek powiedziałby im wszystko. Oni mego dobrego pana nie zjedliby, ale pokochali bardzo!\\r\\n\\r\\nChciał opowiedzieć ziomkom swym, jak to pozabijałem wrogów i ocaliłem mu życie, i pewny był, że z wdzięczności i uznania mego postępku przyjęliby mnie jak najserdeczniej. Dla udowodnienia wspomniał raz jeszcze o siedemnastu białych rozbitkach, którzy przybyli biedni i bezradni, a doznali dobrego przyjęcia i gościnności.\\r\\n\\r\\nOdtąd dumałem często, czy by się nie dało wejść w stosunki z tymi białymi, których uważałem za Hiszpanów lub Portugalczyków. Gdyby mi się to powiodło, moglibyśmy potem razem znaleźć sposób powrócenia między narody cywilizowane. To, czego dokonać nie mógł samotnik, rzucony na czterdzieści mil od lądu, było całkiem możliwe dla tak znacznej rzeszy ludzi.\\r\\n\\r\\nNie pokazywałem dotąd Piętaszkowi mej pirogi, teraz jednak zaprowadziłem go do małego portu gdzie stała. Wyczerpaliśmy wodę, gdyż przez ostrożność trzymałem ją stale pod wodą i wsiedliśmy w nią.\\r\\n\\r\\n— Teraz Piętaszku, pojedziemy do twego ludu! — zawołałem.\\r\\n\\r\\nPokręcił głową z wolna i z powątpiewaniem, gdyż statek ten wydał mu się zbyt mały na tego rodzaju przedsięwzięcie. Oświadczyłem tedy, że posiadam większą pirogę i zaprowadziłem go na miejsce, gdzie leżała moja wielka łódź, którą dawniej, jak to czytelnicy zapewne pamiętają, sporządziłem.\\r\\n\\r\\nPiętaszek przyznał, że łódź ta jest dostatecznie wielka, ponieważ jednak przez lat dwadzieścia trzy wystawiona była na słońce i deszcz, przeto tak zbutwiała, iż nie nadawała się do użytku.\\r\\n\\r\\nObejrzeliśmy ją ze wszystkich stron, po czym oświadczyłem Piętaszkowi, że przy jego pomocy sporządzę inną, w której będzie mógł ruszyć z powrotem do ojczyzny.\\r\\n\\r\\nNie odpowiedział nic, tylko stał smutny i zamyślony. Spytałem, co mu dolega.\\r\\n\\r\\nSpojrzał ponuro i rzekł żałośnie:\\r\\n\\r\\n— Czemu mój pan zły na Piętaszka? Czym zawinił Piętaszek?\\r\\n\\r\\nPowiedziałem mu, że się nań wcale nie gniewam.\\r\\n\\r\\n— Nie gniewam? — powtórzył me słowa. — Nie gniewam? Czemuż więc odsyłać precz biedny Piętaszek do jego ludu, skoro pan się nie gniewam?\\r\\n\\r\\n— Drogi Piętaszku! — odparłem. — Wszakże mówiłeś, że rad byś wrócić do swoich!\\r\\n\\r\\n— Tak! — odparł. — My obaj, Piętaszek i mój pan, razem w kanoe do mego ludu, a nie pan zostać, a Piętaszka odsyłać precz!\\r\\n\\r\\nNie mógł pojąć ten zacny chłopiec, by miał beze mnie opuszczać wyspę.\\r\\n\\r\\n— Mam jechać z tobą? — spytałem. — I cóż bym robił wśród twego ludu?\\r\\n\\r\\nZwrócił się ku mnie żywo:\\r\\n\\r\\n— Co robił? — odparł z zapałem. — Dzikich ludzi uczyć, by się stali dobrzy, łagodni, dzikim ludziom mówić o Bogu i Jezusie Chrystusie, a oni by słuchali wszyscy jak Piętaszek.\\r\\n\\r\\n— Ach, drogi przyjacielu! — powiedziałem. — Nie wiesz sam co mówisz. Jestem człek pospolity i nic nie wiem!\\r\\n\\r\\n— Jak to nic nie wiem? — zdziwił się. — Piętaszek dużo, wiele nauczył się od swego pana, a lud mój także nauczyłby się dużo, wiele.\\r\\n\\r\\n— Nie, drogi Piętaszku! — oświadczyłem. — Pojedziesz sam, ja zaś pozostanę tu do końca życia mego.\\r\\n\\r\\nMilczący i ponury patrzył przez chwilę w ziemię, potem zaś wyjął zza pasa topór i podał mi go rękojeścią naprzód zwróconą.\\r\\n\\r\\n— Cóż mam z tym zrobić? — spytałem zdziwiony.\\r\\n\\r\\n— Piętaszka zabić! — zawołał gwałtownie.\\r\\n\\r\\n— Czemuż mam cię zabijać?\\r\\n\\r\\n— Po co Piętaszka wyganiać precz? Lepiej zabić!\\r\\n\\r\\nWypowiedział to ze szczerą powagą, a łzy napełniły mu oczy.\\r\\n\\r\\nWzruszyły mnie bardzo jego słowa, toteż otoczyłem ramionami kochanego chłopca i przyrzekłem, że go nie odprawię od siebie nigdy, chyba gdyby sam chciał mnie porzucić.\\r\\n\\r\\nPrzekonałem się dowodnie, że kocha swój szczep i pragnie wrócić do ojczyzny, ale pragnie mnie zabrać, bym tam czynił rzeczy dobre i apostołował. Nie czułem w sobie powołania na nauczyciela i reformatora, przeto poprzestałem na tej rozmowie. Z myśli mi jednak nie schodzili ci biali, od których się spodziewałem pomocy. Wyszukałem tedy z pomocą Piętaszka drzewo, nadające się na sporządzenie wielkiej pirogi, bacząc, by nie stało zbyt daleko od brzegu rzeczki, przez co znowu udaremnione zostałoby spuszczenie statku na wodę.\\r\\n\\r\\nZnalazłszy, czego nam było potrzeba, ścięliśmy drzewo i przyciosali. Piętaszek radził wydrążyć pień ogniem, ja jednak pokazałem mu, jak się to da zrobić lepiej i prędzej za pomocą mych narzędzi ciesielskich. Przystał jak zawsze ochotnie i niebawem nauczył się władać dłutem i młotem po mistrzowsku.\\r\\n\\r\\nW ciągu miesiąca piroga była gotowa i przyznać muszę, żeśmy sporządzili statek nie tylko dobry, ale także piękny, przypominający kształtem łodzie europejskie.\\r\\n\\r\\nPracowaliśmy przez dwa tygodnie zanim nam się powiodło na walcach i drągach zepchnąć pirogę do wody, tu jednak pływała jak kaczka i mogła pomieścić co najmniej dwudziestu ludzi.\\r\\n\\r\\nPiętaszek kierował łodzią, mimo jej wielkości w przedziwny sposób. Wiosłował sam, pędząc statek niezmiernie szybko po wodzie, robiąc zakręty i zwroty, tak że podziwiałem szczerze zręczność jego.\\r\\n\\r\\nSpytałem go, czy możemy się odważyć na jazdę tą łodzią aż na stały ląd.\\r\\n\\r\\n— Tak! — zawołał. — Odważyć się! Wiele mocny wiatr nic nam nie zrobi. Piroga pływa jak ryba!\\r\\n\\r\\nNależało teraz sporządzić maszt i żagiel, a także kotwicę i linę kotwiczną. Na maszt wziąłem jeden z młodych cedrów, jakich mnóstwo było na wyspie, większą trudność atoli sprawił mi żagiel. Posiadałem wprawdzie jeszcze spory zapas starego płótna żaglowego, ale leżąc przez lat dwadzieścia sześć w magazynie, zbutwiało porządnie. Tak przynajmniej sądziłem i w samej rzeczy z wielką tylko biedą zdołałem z dwu lepszych sztuk wyciąć spory, trójkątny żagiel do zwijania, opatrzony szczytnikiem w górze na wzór używanego przez rybaków Morza Północnego.\\r\\n\\r\\nOmasztowanie łodzi zajęło nam jeszcze dwa dalsze miesiące, ale wkońcu posiadłem statek doskonały i sprawny na morzu zupełnie.\\r\\n\\r\\nNajbliższym mym zadaniem było teraz zaznajomić Piętaszka z używaniem żagla i steru, bo chociaż po mistrzowsku wiosłował, nie umiał korzystać z tych urządzeń. Trudno też opisać jego zdumienie, gdy zobaczył, jak płynę pozornie bez żadnego wysiłku z wiatrem, skręcam pod wiatr, lawiruję i wykonuję przeróżne manewry, a łódź posłuszna jest sterowi, niby żywa istota.\\r\\n\\r\\nW czasie niedługim wyuczył się jednak i tego, a tylko nie mógł sobie przyswoić użycia kompasu. Na szczęście instrument ten nie był nam potrzebny, gdyż nie odpływaliśmy nigdy tak daleko, by stracić z oczu zarysy naszej wyspy.\\r\\n\\r\\n\\r\\n\\r\\nRozdział dziesiąty\\r\\n\\r\\n— Ludożercy wracają. — Robinson i Piętaszek zbroją się do walki. — Bitwa — Robinson ocala białego jeńca. — Piętaszek odnajduje swego ojca. — Nowi poddani Robinsona.\\r\\n\\r\\nZaczął się dwudziesty siódmy rok mego pobytu na wyspie. Jak zawsze uczciłem rocznicę mego ocalenia modlitwą dziękczynną i rozmyślaniem. Z roku na rok coraz to więcej miałem powodów składać dzięki Bogu za jego pomoc i opiekę. Wszystkie pragnienia moje spełnione zostały, jedno po drugim, nawet najwyższe pożądanie zyskania towarzysza i przyjaciela. Toteż przepajała mnie teraz nadzieja pełna ufności, że Bóg raczy mnie w końcu wyzwolić z tego wygnania, jakim mnie pokarał w sprawiedliwości swojej. Czasem czułem nawet z zupełną pewnością, że niewola nie przeciągnie się cały rok najbliższy. Mimo to jednak nie zaniedbywałem uprawy roli, orałem, siałem i sadziłem jak zawsze. Zbierałem też i suszyłem winogrona, jakby szło o długoletni jeszcze pobyt.\\r\\n\\r\\nZa nastaniem pory deszczowej musieliśmy przesiadywać przeważnie w domu. Wprowadziwszy czółno w strumień, tam gdziem lądował swego czasu z tratwami, wyciągnęliśmy je podczas przypływu jak najdalej na brzeg, a Piętaszek musiał wykopać mały kanał, by je tam pomieścić. Przed kanałem zbudował niewielką tamę, tak że za następnym przypływem woda nie mogła wejść w kanał i czółno zostało na suchym gruncie. Dach z gałęzi i liści palmowych chronił je przed deszczem i stało tak zabezpieczone zupełnie, czekając listopada i grudnia, kiedy to umyśliliśmy ruszyć w drogę.\\r\\n\\r\\nW miarę upływu czasu czyniliśmy coraz to większe przygotowania. Przede wszystkim szło o zapas żywności, drugą sprawę stanowił sposób, w jaki należało stworzyć kanał dla spuszczenia czółna na wodę.\\r\\n\\r\\nPewnego dnia, gdyśmy właśnie szli w stronę czółna, przyszło mi na myśl, że nie mamy w domu świeżego mięsa żółwiego, poleciłem przeto Piętaszkowi, by prędko pobiegł na wybrzeże i spróbował schwycić jedno bodaj z tych stworzeń. Lubiliśmy obaj niezmiernie ten przysmak i co tydzień spożywaliśmy gotowane lub pieczone mięso żółwie oraz jaja.\\r\\n\\r\\nPo chwili wrócił Piętaszek zadyszany i zawołał:\\r\\n\\r\\n— O panie! Biada! Źle! Strasznie źle!\\r\\n\\r\\n— Cóż się stało? — spytałem przerażony.\\r\\n\\r\\n— Tam, na wybrzeżu jeden, dwa, trzy kanoe… jeden, dwa, trzy!\\r\\n\\r\\nZnając jego sposób mówienia, sądziłem zrazu, że sześć łodzi nieprzyjacielskich wylądowało, były atoli tylko trzy.\\r\\n\\r\\nWraz z przerażonym wielce Piętaszkiem pobiegłem co prędzej do naszej warowni, gdzie po pewnym dopiero czasie zdołałem go uspokoić. Pewny był, że dzicy przybyli wyłącznie z jego powodu, że go odnajdą i zjedzą bez litości.\\r\\n\\r\\nDodałem mu odwagi mówiąc, że i mnie to samo zagraża, a dzicy, złapawszy nas, nie zostawią mnie przy życiu.\\r\\n\\r\\n— Widzisz tedy — dodałem, że nie ma innego wyjścia, jak tylko walczyć i pokonać nieprzyjaciół. Czy gotów jesteś stanąć przy mym boku do boju, jak przystało mężczyźnie?\\r\\n\\r\\n— O, panie, Piętaszek bardzo mężnie walczyć! — odparł. — Ale dzikich dużo, cała gromada ludzi!\\r\\n\\r\\n— To nic! — powiedziałem. — Zabijemy kilku, a inni uciekną na odgłos strzałów. Jeśli by cię napadli, będę cię bronił z wszystkich sił, a mam nadzieję, że uczynisz dla mnie to samo. Zresztą pełń ściśle moje rozkazy.\\r\\n\\r\\nSpojrzał na mnie błyszczącymi oczyma, potem zaś zawołał:\\r\\n\\r\\n— Mój pan powie: Piętaszek umierać, to Piętaszek umierać!\\r\\n\\r\\nWiedziałem, że mogę mu zaufać, przeto zaczęliśmy się sposobić do walki. Nabiłem dwie strzelby używane do polowania grubym śrutem, wielkości niemal małych kulek pistoletowych, potem zaś cztery muszkiety, każdy dwoma kawałkami kanciastego ołowiu oraz pięcioma małymi kulami, a każdy pistolet dostał także po dwie kule. Potem przypasałem wielki, ostry miecz bez pochwy, a Piętaszek zatknął za pas topór.\\r\\n\\r\\nUkończywszy te przygotowania, wyszedłem z lunetą na szczyt skały celem rozpoznania położenia. Naliczyłem na wybrzeżu dwudziestu jeden dzikich, dwu więźniów i trzy kanoe. Ludożercy przybyli tu wyraźnie jedynie po to, by odprawić straszliwą swą ucztę zwycięską. Tym razem wylądowali w pobliżu ujścia strumienia, gdzie niski brzeg porastała aż do samego morza gęstwa drzew i krzaków.\\r\\n\\r\\nDzicy ośmielili się tedy wkroczyć na teren, który od początku za swoją uznałem własność. To roznieciło mój słuszny gniew, zszedłem na dół i oświadczyłem Piętaszkowi, że chcę napaść dzikich i wymordować ich do nogi.\\r\\n\\r\\nPod tym wrażeniem rozdzieliłem broń, obładowałem Piętaszka trzema muszkietami i dałem mu pistolet, sam wziąłem resztę broni i wyruszyliśmy z fortecy na nieprzyjaciela.\\r\\n\\r\\nPrócz tego zabrałem jedną z flaszek o srebrnych korkach, znalezionych na hiszpańskim rozbitku, a Piętaszek musiał jeszcze wziąć na plecy worek z amunicją. Dałem mu ponadto polecenie, by się trzymał tuż przy mnie, cicho stąpał, nic nie mówił, a nade wszystko nie strzelał bez pozwolenia.\\r\\n\\r\\nSzliśmy w bojowym szyku drogą okrężną, którą przedtem zbadałem przez lunetę, tak aby niepostrzeżenie podejść na odległość strzału.\\r\\n\\r\\nPodczas tego marszu ochłodłem nieco i zadałem sobie pytanie, czy mam prawo przelewać krew bez koniecznej potrzeby. Nie bałem się wcale, uzbrojony byłem tak, że nawet sam jeden mogłem sprostać wrogom. Ale dzicy byli w stosunku do mnie dotąd niewinni jak dzieci, a ohydnych zwyczajów szczepowych nie sposób im było brać za złe, gdyż w nich wyrośli od całych pokoleń. Piętaszek miał może prawo do zemsty, ale ja nie.\\r\\n\\r\\nPostanowiłem tedy na razie obserwować ich tylko z dala i wystąpić zaczepnie dopiero w razie niezbędnej konieczności.\\r\\n\\r\\nIdąc ostrożnie, dotarliśmy tak blisko, że od obozowiska dzielił nas tylko wąski pas lasu. Tutaj wskazałem Piętaszkowi drzewo i poleciłem wejść na nie dla zasięgnięcia wieści.\\r\\n\\r\\nWśliznął się po konarach jak wąż i wróciwszy zaraz powiedział, że dzicy siedzą u ogniska, pożarłszy już jednego z więźniów. Teraz przyszła kolej na drugiego, ale nie jest to dziki, lecz jeden z tych brodatych białych ludzi, którzy przybyli łodzią do jego ojczyzny.\\r\\n\\r\\nStraszna ta wiadomość obaliła od razu wszystkie moje pokojowe plany. Wychyliwszy się poza gruby pień stwierdziłem przez lunetę, że rzeczywiście więzień jest to człowiek biały, z brodą, niewątpliwie Europejczyk, którego związano i porzucono na piasku.\\r\\n\\r\\nObejrzałem się szybko i zobaczyłem kępkę krzaków, o pięćdziesiąt metrów bliżej obozowiska dzikich położoną. Okrążywszy lasem, dotarliśmy wkrótce do tego miejsca, które wzniesione po trosze panowało nad wybrzeżem, tak że mogłem objąć je spojrzeniem.\\r\\n\\r\\nOd razu przekonałem się, że nie ma chwili do stracenia.\\r\\n\\r\\nDziewiętnastu dzikich siedziało w kucki u ogniska, dwu zaś dostało właśnie polecenie zarżnąć biednego chrześcijanina i przywlec kawał po kawale jego ciało.\\r\\n\\r\\nWłaśnie zaczęli rozwiązywać nieszczęśnika.\\r\\n\\r\\nWidok ten przejął mnie zgrozą.\\r\\n\\r\\n— Piętaszku! — szepnąłem. — Teraz uważaj dobrze!\\r\\n\\r\\nPrzysunął się zaraz do mnie.\\r\\n\\r\\n— Patrz na mnie ciągle i czyń wszystko to, co ja uczynię. Skinął głową z zapałem.\\r\\n\\r\\nPołożyłem na piasku strzelbę i jeden muszkiet, a Piętaszek uczynił to samo.\\r\\n\\r\\nPotem obaj wycelowaliśmy z muszkietów w gromadę dzikich.\\r\\n\\r\\n— Czyś gotów? — spytałem.\\r\\n\\r\\n— Gotów! — odparł.\\r\\n\\r\\n— Ognia! — krzyknąłem.\\r\\n\\r\\nPadły dwa strzały, jakby jeden jedyny.\\r\\n\\r\\nPiętaszek lepiej mierzył ode mnie, gdyż zabił dwu, a zranił trzech dzikich, ja zaś położyłem jednego, a zraniłem drugiego.\\r\\n\\r\\nTrudno sobie wyobrazić przerażenie ludożerców.\\r\\n\\r\\nCi co ocaleli skoczyli z ziemi, nie wiedząc, co czynić, gdyż pojąć nie mogli, skąd się wzięło nieszczęście.\\r\\n\\r\\nPiętaszek nie spuszczał mnie z oka, chcąc widzieć każdy mój ruch, a gdy odłożyłem wystrzelony muszkiet i wziąłem strzelbę, uczynił to samo. Odciągnąłem kurek i spytałem:\\r\\n\\r\\n— Czyś gotów?\\r\\n\\r\\n— Gotów!\\r\\n\\r\\n— Tedy ognia, w imię boże!\\r\\n\\r\\nZnowu zahuczały niemal jednocześnie strzelby. Ponieważ atoli były nabite tylko śrutem, przeto padło tylko dwu dzikich, natomiast kilku odniosło rany, co wprawiło bandę w nieopisane przerażenie. Wrzeszczeli i biegali bezradnie, po czym trzech jeszcze padło na ziemię skutkiem utraty krwi.\\r\\n\\r\\n— Dalejże, Piętaszku! — zawołałem chwytając nabity jeszcze muszkiet. — Za mną!\\r\\n\\r\\nPo tych słowach wypadłem z krzaków, a za mną biegł mój wierny towarzysz.\\r\\n\\r\\nGdy nas dzicy zobaczyli, wydałem głośny okrzyk wojenny, który zaraz powtórzył Piętaszek. Pobiegłem co sił do biednego jeńca, który leżał związany pomiędzy wybrzeżem a obozowiskiem.\\r\\n\\r\\nDwaj dzicy, mający go zarżnąć, uciekli zaraz po pierwszej salwie w kierunku łodzi, a w ślad za nimi trzej inni z gromady. Rozkazałem Piętaszkowi zastrzelić ich z nabitego jeszcze muszkietu, on zaś podbiegł i palnął do nich z małej odległości. Zrazu myślałem, że wszyscy polegli, gdyż padli w czółno, ale po chwili dwu z nich wstało, tak że byli tylko trzej, dwu martwych, a jeden ranny.\\r\\n\\r\\nTymczasem dotarłem do biednej ofiary, rozciąłem pęta, potem zaś podniosłem go, pytając po portugalsku jakiej jest narodowości.\\r\\n\\r\\nOdpowiedział łacińskim słowem: christianus, ale głos jego skutkiem wyczerpania był ledwo dosłyszalny.\\r\\n\\r\\nPrzypomniawszy sobie o butelce z wódką dałem mu ją, a gdy pociągnął łyk, nakarmiłem go chlebem, który zjadł łapczywie.\\r\\n\\r\\nGdy nieco przyszedł do siebie powiedział na powtórne pytanie, że jest Hiszpanem i starał się najrozmaitszymi gestami wyrazić mi wdzięczność za uratowanie życia.\\r\\n\\r\\n— Señor! — powiedziałem, zbierając całą mą wiedzę hiszpańską. — Nie pora teraz rozmawiać, ale trzeba walczyć. Jeśli się pan czujesz na siłach, weź ten pistolet i szpadę i pomóż nam pokonać nieprzyjaciół.\\r\\n\\r\\nHiszpan chwycił za broń i jakby dotknięcie jej przywróciło mu siły, skoczył na dzikich z taką furią, że za chwilę dwa trupy legły u nóg jego.\\r\\n\\r\\nDzicy nie oprzytomnieli jeszcze po porażce, a huk naszej broni wydał im się czymś tak nadziemskim i niepojętym, że nie wiedząc, co począć, z samego strachu padali na ziemię.\\r\\n\\r\\nTrzymałem w pogotowiu ostatni, nabity muszkiet, by wesprzeć w potrzebie Hiszpana i poleciłem Piętaszkowi, by przyniósł broń porzuconą w krzakach. Spełnił to z wielką szybkością, po czym wręczyłem mu muszkiet, sam zaś zacząłem co żywo nabijać wystrzelone strzelby i muszkiety.\\r\\n\\r\\nTymczasem wrzała zacięta walka pomiędzy Hiszpanem a rosłym jak drzewo dzikusem, który doń przyskoczył ze swoim drewnianym mieczem. Hiszpan, człek wielkiego męstwa, ale osłabiony głodem i długim skrępowaniem, bronił się długo, ciął nawet przeciwnika dwa razy w głowę, ale w końcu ludożerca obalił go i wyrwał mu z rąk szpadę. Podniosłem prędko do oka strzelbę, by go zabić, ale Hiszpan wyrwał zza pasa pistolet i położył czarnego dzikusa trupem na miejscu.\\r\\n\\r\\nPiętaszek nie próżnował także, biegał za uciekającymi dzikimi i większa ich część padła, niemal bez obrony, pod ciosami jego topora. Przyłączył się doń teraz Hiszpan, któremu podałem nabitą strzelbę. Wziął na cel dwu dzikich, ale chybił, gdyż biegli szybciej od niego. Jednego zabił szybkonogi Piętaszek, drugi natomiast zdołał ujść, rzucił się w morze i popłynął za łodzią, w której zmykali dwaj dzicy. Z całej gromady ocaleli tylko ci trzej.\\r\\n\\r\\nWprawdzie Piętaszek strzelił jeszcze za nimi parę razy, ale nie trafił w uciekających.\\r\\n\\r\\nWyznaję, że ich ucieczka przepoiła mnie wielkim niepokojem, gdyż zachodziła obawa, że sprowadzą na naszą wyspę całe plemię, z setkami kanoe i wszyscy legniemy trupem, nie mogąc nawet przy naszej broni sprostać takiej przewadze.\\r\\n\\r\\nZgodziłem się przeto chętnie na propozycję Piętaszka, by zapolować na zbiegów, używając do tego celu drugiego czółna. Wskoczyliśmy w nie co prędzej, gdy nagle ujrzałem leżącego na dnie, skrępowanego dzikusa, na poły martwego ze strachu.\\r\\n\\r\\nRozciąłem mu zaraz więzy i chciałem go podnieść, ale opadał co chwila i nie mogąc mówić, jęczał tylko z cicha, pewny, że zostanie zaraz zarżnięty i pożarty.\\r\\n\\r\\nPoleciłem Piętaszkowi, by doń przemówił i oznajmił mu, że jest wolny, a także by mu się dał napić z flaszki, którą mu jednocześnie wręczyłem.\\r\\n\\r\\nZaledwie jednak Piętaszek spojrzał uważniej na biedaka, wydał okrzyk radości, a potem nastąpiła scena, która musiała każdemu chrześcijaninowi wycisnąć łzy rozczulenia. Z nieopisanym zachwytem wziął w ramiona ocalonego, starego już człowieka, i przytulił do serca, całując, głaszcząc, śmiejąc się i płacząc jednocześnie. Przemawiał doń najczulszym tonem, potem ułożył go ostrożnie na trawie, zerwał się, zaczął tańczyć, skakać, śpiewać, potem zapłakał znowu, załamał ręce, bił się po piersiach i twarzy, a w końcu wziął starca ponownie w ramiona i zaczął od początku tę samą historię.\\r\\n\\r\\nDługo nie mogłem zeń dobyć rozsądnego słowa, gdy się jednak po trosze uspokoił, dowiedziałem się, że człowiek ten szczęśliwie ocalony jest jego ojcem.\\r\\n\\r\\nTrudno powiedzieć, czego doznałem, patrząc na te objawy miłości synowskiej dzikiego człowieka, radującego się z odnalezienia swego ojca. Ze dwadzieścia razy skakał z czółna na wybrzeże i z powrotem nie wiedząc, co czyni, siadał, rozpinał kaftan i tulił do nagiej piersi jego głowę lub też gładził mu z lekka ręce i nogi, które ucierpiały bardzo od więzów, a to w celu przywrócenia im elastyczności. Spostrzegłszy to, poradziłem mu, by natarł wódką członki ojca, co też odniosło pewien skutek.\\r\\n\\r\\nZupełnie zapomnieliśmy oczywiście o ściganiu dzikich, których czółno ledwo majaczyło już teraz na morzu. Ale przyszła nam z pomocą przyroda. Zerwał się wiatr przeciwny kierunkowi podróży uciekających, a potem nastała taka burza, że nie sposób było przypuścić, by zaskoczeni nią w połowie drogi mogli ocaleć w wątłym, otwartym czółnie. Zginęli niezawodnie, a smutny ten dla nich fakt uspokoił mnie w zupełności.\\r\\n\\r\\nNie mogłem się zdobyć na to, by przerwać Piętaszkowi zabiegi jego koło ojca. W końcu jednak przywołałem go do siebie, on zaś przybiegł w podskokach, co krok oglądając się na odnalezionego.\\r\\n\\r\\n— Słuchaj, Piętaszku — powiedziałem — czy przyszło ci na myśl dać ojcu kawałek chleba?\\r\\n\\r\\nOsłupiał i potrząsnął głową.\\r\\n\\r\\n— O szkaradny Piętaszek! — zawołał. — O niedobra człowiek. Sama zjadł chleb!\\r\\n\\r\\nPodałem mu cienki placek jęczmienny i garść rodzynków, on zaś pobiegł z tym do ojca, po chwili jednak skoczył i pognał ku naszej fortecy z szybkością, o jakiej przed jego poznaniem nie miałem wyobrażenia. Wołałem za nim, ale daremnie. Po kwadransie wrócił, biegnąc teraz wolniej, a gdy się zbliżył ujrzałem, że niesie dzban z wodą. Przyniósł też kilka jeszcze placków.\\r\\n\\r\\nPodał mnie pierwszemu dzban, że zaś czułem wielkie pragnienie, napiłem się, po czym Piętaszek podbiegł do ojca, na poły martwego z braku napoju.\\r\\n\\r\\nPrzypomniawszy sobie biednego Hiszpana, kazałem Piętaszkowi, by mu dał resztę wody i jeden placek. Wyczerpany do cna leżał on pod drzewem, cierpiąc bardzo z powodu długiego skrępowania rąk i nóg. Przyjął ochotnie wodę i placek, gdym mu zaś podał garść rodzynków, spojrzał na mnie z wyrazem takiej wdzięczności, na jaką się tylko może zdobyć człowiek. Ale wysiłek walki obezwładnił go tak bardzo, że nie mógł stać na nogach, toteż poleciłem Piętaszkowi, by mu natarł członki wódką, co podobnie jak starcowi i jemu przyniosło znaczną ulgę.\\r\\n\\r\\nPiętaszek spełnił me polecenie, co chwila jednak oglądając się za ojcem, gdy zaś spostrzegł, że starzec pochylił się wstecz, skoczył doń niemal fruwając w powietrzu. Ale obawy syna były płonne, gdyż ojciec przybrał tylko wygodniejszą pozycję.\\r\\n\\r\\nNie wiedziałem, w jaki sposób przeprowadzić obu ocalonych do fortecy, ale znalazł na to zaraz radę Piętaszek. Porwał na plecy Hiszpana, wsadził go, wraz ze swym ojcem do pirogi dzikich i zawiózł tak szybko morzem do ujścia strumienia, że ledwo im mogłem nadążyć drogą lądową. Gdyśmy się tu spotkali, pognał zaraz jak jeleń ku wybrzeżu.\\r\\n\\r\\n— Dokądże to biegniesz? — krzyknąłem.\\r\\n\\r\\n— Po drugie czółno! — odwrzasnął.\\r\\n\\r\\nZanim zdążyłem rzecz rozważyć wrócił z drugim czółnem, przewiózł mnie na drugi brzeg strumienia, potem zaś wyniósł obu ocalonych na ląd i posadził pod drzewami. Teraz zaczęliśmy sporządzać z grubych gałęzi nosze, na których zanieśliśmy niebawem nowych towarzyszy do fortecy.\\r\\n\\r\\nAle nie sposób było ich przenieść przez podwójną palisadę, że zaś nie chciałem jej nadwerężać, przeto zamieszkali na razie w namiocie na zewnątrz zbudowanym.\\r\\n\\r\\nWyspa była teraz zaludniona, a ja uważałem się za króla. Cały teren stanowił moją własność, a poddani musieli mnie słuchać bezwzględnie, gdyż każdemu z osobna ocaliłem życie. Ludność, mimo że złożona tylko z czterech osób, miała trzy odmienne wyznania, ja i Piętaszek byliśmy protestantami, Hiszpan katolikiem, a ojciec Piętaszka bałwochwalczym ludożercą. Wspominam to zresztą mimochodem tylko.\\r\\n\\r\\nUłożywszy naszych towarzyszy na posłaniach ze słomy ryżowej i skór, przyrządziliśmy im ucztę. Kazałem zarżnąć roczne koźlę, a potrawa ta smakowała im bardzo. Jedliśmy wszyscy razem, a Piętaszek służył za tłumacza nie tylko w rozmowie mojej z ojcem, ale także i Hiszpanem, który władał biegle narzeczem dzikich.\\r\\n\\r\\nPo skończeniu uczty kazałem Piętaszkowi uprzątnąć pole walki, pogrzebać zabitych i zatrzeć ślady straszliwej uczty. Sprawił się tak dzielnie, że zwiedziwszy to miejsce poznałem je tylko po lesie i kępie krzaków, gdzieśmy siedzieli w zasadzce.\\r\\n\\r\\nWielką mi sprawiała przyjemność rozmowa z mymi poddanymi. Nasamprzód poleciłem Piętaszkowi, by zasięgnął u ojca zdania co do dzikich, którzy zbiegli, a mogli na nas sprowadzić wielką nawałę wrogów. Starzec oświadczył, że niewątpliwie zginęli w czasie burzy. Choćby jednak nawet tak nie było, utrzymywał, że zapewne nie wrócą, gdyż huk naszej broni przeraził ich niezmiernie. O ile dojechali, rozpuścili niezawodnie wieść, iż towarzysze polegli od piorunów bóstw nadziemskich. Uciekający mówili też, jak słyszał, do siebie, że ja i Piętaszek to demony piekielne, czy duchy, przeciw którym wszelka walka jest daremna.\\r\\n\\r\\nPóźniej przekonałem się, że starzec miał rację, a ludożerców nie widzieliśmy już nigdy na wyspie. Wieści, jakie ich doszły o losie towarzyszy, nie dozwoliły im pojawić się tam, gdzie spada z nieba ogień i grad metalu, szerząc zniszczenie.\\r\\n\\r\\nTo wszystko doszło mnie dużo później dopiero, toteż nie zaniedbywałem ostrożności. Ale było nas teraz czterech zdolnych do walki mężów, a z taką armią nie wahałbym się stu dzikim stawić czoła.\\r\\n\\r\\n\\r\\n\\r\\nRozdział jedenasty\\r\\n\\r\\n— Szesnastu białych pośród ludożerców. — Plan Robinsona ocalenia ich. — Hiszpan radzi zaczekać na razie. — Prace gospodarcze. — Hiszpan i ojciec Piętaszka udają się na ląd. — Zbuntowani marynarze przybijają do wyspy. — Trzej jeńcy. — Halo! Przedstawcie się panowie! — Buntownicy zostali pokonani.\\r\\n\\r\\nCzas płynął, a spokój panował zupełny, toteż wróciłem ponownie do planu udania się na ląd stały, tym bardziej, że prócz Piętaszka także i ojciec jego zapewniał, iż zostanę życzliwie przyjęty.\\r\\n\\r\\nW rozmowie z Hiszpanem dowiedziałem się też, iż pośród dzikich żyje szesnastu jego rodaków, w której to liczbie znajduje się kilku Portugalczyków. Nie grozi im wprawdzie bezpośrednie niebezpieczeństwo, ale położenie ich jest bardzo nędzne. Ludzie ci to rozbitkowie okrętu hiszpańskiego, który zatonął w drodze z Rio de la Plata do Hawanny, wziąwszy poprzednio na pokład pięciu rozbitków okrętu portugalskiego. Pięciu ludzi postradało życie w katastrofie, reszcie zaś załogi udało się po wielkich trudach dotrzeć do wybrzeża ludożerców, gdzie żyją w ustawicznym strachu, że zostaną zjedzeni. Posiadają wprawdzie pewną ilość muszkietów, ale nic im z tego, gdyż brak im wszelkiej amunicji.\\r\\n\\r\\nSpytałem Hiszpana, czy ludzie ci zamierzają dotąd opuścić niegościnny kraj, on zaś zapewnił, że nie zatracili dotąd tej nadziei, tylko nie posiadają żadnego statku, ani też środków zbudowania go.\\r\\n\\r\\nWyjawiłem mu tedy plan, który mógł nas wszystkich razem wyzwolić pod warunkiem jednak, że Hiszpanie przybędą w pełnej liczbie na moją wyspę. Wówczas łatwo nam będzie zbudować wielki statek i pożeglować nim do Brazylii, lub innego, cywilizowanego kraju. Nie ukrywałem przed Hiszpanem wątpliwości, jakie żywiłem. Znając dobrze ludzi, wiedziałem, jak bywają niewdzięczni, toteż zachodziła obawa, że jeśli sprowadzę tu tak wielką ich liczbę i zaopatrzę w narzędzia oraz broń, mogą mnie opuścić potem lub nawet porwać ze sobą jako jeńca.\\r\\n\\r\\nHiszpan odparł na to z wielką powagą i szczerością, że położenie jego ziomków jest tak smutne, iż nie da się pomyśleć, by mieli odpłacić zdradą wybawcy swemu. Oświadczył następnie swą gotowość pojechania wraz z ojcem Piętaszka na stały ląd w celu przedłożenia planu mego swym towarzyszom. Zamierzał związać ich przysięgą na św. sakramenty i Ewangelię, iż mi będą ślepo posłuszni, uznają za komendanta i kapitana statku, oraz powiozą do każdego kraju, jaki mi się spodoba. Wszystko to miało zostać spisane i zaopatrzone własnoręcznym podpisem każdego z nich.\\r\\n\\r\\nZaraz też Hiszpan złożył mi sam uroczystą przysięgę wierności i ślubowanie, iż mnie nie opuści do końca życia, chyba żebym go sam zwolnił ze słowa. Dodał, iż w razie zdrady ze strony towarzyszy będzie przy moim boku walczył do ostatniej kropli krwi.\\r\\n\\r\\nW rozmowach późniejszych podkreślił jeszcze wielokrotnie, że ziomkowie jego są ludźmi jak najlepszych obyczajów, którzy będą mi do śmierci wdzięczni za wybawienie z niewoli.\\r\\n\\r\\nUtwierdziło to moje zaufanie i postanowiłem wysłać Hiszpana wraz z ojcem Piętaszka na stały ląd dla przeprowadzenia umowy. Gdy jednak wszystko było gotowe, sam Hiszpan zauważył, że mądrzej będzie odłożyć wybawienie ziomków jego na czas sześciu miesięcy. Rada owa, świadcząca o rozumie i uczciwości Hiszpana, miała następujący powód:\\r\\n\\r\\nPrzez miesiąc pobytu u mnie przekonał on się, jak stoją sprawy wyżywienia mego i towarzyszy. Zapas jęczmienia i ryżu, bardzo obfity dla mnie i Piętaszka, starczyłby jeszcze od biedy dla reszty, natomiast mowy być nie mogło o wyżywieniu gromady szesnastu zgłodniałych ludzi, ani też należytym wyposażeniu okrętu na drogę. Należało tedy przedtem uprawić wielki kawał pola i doczekać zbiorów, by nie zbrakło żywności dla przybyszów.\\r\\n\\r\\nUznałem to za tak słuszne, iż zaraz na to przystałem. Wziąwszy się do pracy, w ciągu miesiąca skopaliśmy śpiesznie drewnianymi łopatami łan tak wielki, że mogliśmy wysiać dwadzieścia dwa korce jęczmienia oraz szesnaście miar ryżu. Poświęcając cały zapas na siew, zatrzymaliśmy tylko tyle, by wyżyć aż do żniw.\\r\\n\\r\\nTeraz już nie baliśmy się tak dalece dzikich i robiliśmy dalekie wycieczki po całej wyspie. Przepojony nadzieją bliskiego wyzwolenia, naznaczyłem sam pewną ilość drzew, sposobnych na budulec okrętowy i kazałem je ściąć Piętaszkowi oraz ojcu jego, której to pracy pilnował Hiszpan, zamianowany dozorcą i głównym cieślą. Pokazałem towarzyszom moim, jak mozolnie należy obciosywać pnie, aż z każdego powstanie deska i zachęciłem do cierpliwej pracy. Zabrali się do dzieła ochoczo i posłusznie i po pewnym czasie uzyskaliśmy dwanaście pięknych dębowych desek dwu stóp szerokości, trzydziestu pięciu stóp długości, grubych zaś na dwa do trzech cali. Łatwo pojąć, jak niezmiernej pracy wymagało tego rodzaju dzieło.\\r\\n\\r\\nNie zaniedbując także mojej trzody, dbałem o jej pomnożenie i ile razy ubiłem dziką kozę, wpuszczałem jej koźlęta w jedną z zagród, gdzie się pasły wraz z innemi.\\r\\n\\r\\nTymczasem nadeszła pora suszenia winogron. Wzięliśmy się i do tej pracy, tak że po pewnym czasie nasuszyliśmy w słońcu ilość, z której można by wytłoczyć sześćdziesiąt do osiemdziesięciu beczek wina.\\r\\n\\r\\nŻniwa wypadły doskonale, zebraliśmy bowiem dwieście dwadzieścia korców jęczmienia i prawie tyleż ryżu, tak że mąki i chleba starczyć mogło na długo, choćby przybyło szesnastu wygnańców, a podróż okrętem trwała długo nawet.\\r\\n\\r\\nPo zwiezieniu plonów i wymłóceniu zboża, wzięliśmy się do plecenia wielkich koszów, w czym wielką wprawę okazał Hiszpan, który takiego nabrał zapału, że zaproponował sporządzenie wielkich, plecionych, napełnionych ziemią zasieków dla naszej fortecy. Ale wydało mi się to rzeczą zbyteczną.\\r\\n\\r\\nGdy kuchnia i magazyn zostały przysposobione na przyjęcie gości, udzieliłem Hiszpanowi urlopu celem podróży na stały ląd. Powiedziałem mu wyraźnie, by nie przywoził nikogo, kto by nie złożył przedtem wobec niego i ojca Piętaszka uroczystej przysięgi, iż człowiekowi, którego zastanie na wyspie, a który jest tak dobry, że myśli o jego ocaleniu, nie uczyni żadnej krzywdy, nie obrazi go i nie napadnie nań, ale przeciwnie, w każdej sprawie będzie go słuchał i z całych sił mu pomagał. To ślubowanie miało zostać spisane i podpisane przez każdego z szesnastu rozbitków własnoręcznie. Nie pomyśleliśmy wcale nad sposobem urzeczywistnienia tego planu, gdyż nie wpadło nam do głowy, iż ci biedacy nie posiadają papieru, atramentu ani pióra.\\r\\n\\r\\nWyposażony tymi instrukcjami ruszyli Hiszpan i ojciec Piętaszka w drogę i to jednym z owych kanoe, w których przybyli tu jako ofiary przeznaczone na zarżnięcie. Każdy otrzymał muszkiet i amunicję na osiem strzałów, ale przykazałem im oszczędzać ładunki i strzelać tylko w ostateczności.\\r\\n\\r\\nOdjazd przyjaciół napełnił mnie wielką radością, albowiem był to od lat dwudziestu siedmiu pierwszy krok, jaki podjąć mogłem dla mego wyzwolenia. Zaopatrzyłem podróżnych w prowiant wystarczający dla nich oraz szesnastu rozbitków na okres dni ośmiu, a w końcu umówiłem się z nimi na sygnał, który dać mieli w chwili zobaczenia wyspy. Potem, gdy zawiał pomyślny wiatr, pożegnałem ich na drogę.\\r\\n\\r\\nOpuścili wyspę w dniu pełni księżyca w październiku.\\r\\n\\r\\nMinęło właśnie osiem dni, gdy nagle zaszło na mojej wyspie coś, co, Bogu dzięki, nieczęsto notują roczniki żeglarstwa.\\r\\n\\r\\nDopiero się rozwidniło i spałem jeszcze smacznie, gdy nagle przybiegł Piętaszek, wołając głośno:\\r\\n\\r\\n— O, panie, panie! Jadą! Jadą!\\r\\n\\r\\nZerwałem się przerażony, narzuciłem odzież i wybiegłem, nie myśląc o broni, czego dotąd nie zaniedbywałem nigdy.\\r\\n\\r\\nPrześliznąwszy się przez plantację drzew, która była teraz wspaniałym lasem, zobaczyłem na morzu łódź żaglową, zmierzającą wprost ku wybrzeżu. Sądząc wedle kursu, przybywała ona od południowej kończyny wyspy.\\r\\n\\r\\nPrzywołałem Piętaszka i kazałem mu się skryć, albowiem nie są to oczekiwani rozbitkowie i nie wiadomo, czy mamy do czynienia z przyjaciółmi czy wrogami. Potem chwyciłem co prędzej lunetę i wylazłem po drabinie na szczyt mej skały, która mi służyła zawsze za wieżę strażniczą w razie nadchodzącego niebezpieczeństwa.\\r\\n\\r\\nLedwo rzuciłem okiem z tej wysokości, ujrzałem duży okręt, stojący na kotwicy w odległości około dwu mil angielskich w kierunku południowo-wschodnim. Sądząc po kształcie, był to okręt angielski, a także łódź wydała mi się angielskiego pochodzenia.\\r\\n\\r\\nOdkrycie to zmieszało mnie wielce. Uradowałem się widokiem ojczystego statku, którego załogę stanowić musieli również Anglicy, a więc przyjaciele, z drugiej jednak strony doznałem dziwnego niepokoju, opadły mnie podejrzenia i postanowiłem mieć się na baczności.\\r\\n\\r\\nZadałem sobie pytanie, co robić może angielski statek na tych wodach, gdzie nie było rodzinnych stacji handlowych i dlatego nigdy tędy nie wiodły drogi angielskiej żeglugi. Burza nie mogła go tu zagnać, przeto przybył w jakichś złych zamiarach, a rozum wskazywał trzymać się na razie w ukryciu, by przypadkowo nie wpaść w ręce zbójców lub morderców.\\r\\n\\r\\nNie należy lekceważyć nigdy wewnętrznych ostrzeżeń duszy, choćby się nie dostrzegało jasno zagrażającego niebezpieczeństwa lub nie oceniało go należycie. Gdybym był postąpił wbrew owemu instynktowi, dotknęłoby mnie było wielkie nieszczęście, powodując niechybną zagładę.\\r\\n\\r\\nNie spuszczałem z oczu łodzi żaglowej, która płynęła wzdłuż wybrzeża, szukając wyraźnie dogodnego miejsca na lądowanie. Zacząłem się już obawiać, że załoga znajdzie ujście rzeczki, nagle jednak zbrakło im widać cierpliwości, gdyż skierowali łódź wprost ku wyspie i wpakowali na piasek o pół zaledwo mili angielskiej od mojej fortecy.\\r\\n\\r\\nOdetchnąłem z ulgą, gdyż nie było wykluczone, że przybiją do lądu, niejako pod drzwiami mego domu, po czym wypędziliby mnie zapewne z mojej fortecy, a może nawet zrabowali całe mienie moje.\\r\\n\\r\\nZałoga wysiadła na brzeg i teraz przekonałem się, że byli to sami Anglicy. Ośmiu z nich posiadało broń, zaś trzej byli bezbronni i mieli ręce skrępowane sznurami. Jeden z więźniów zwrócił się z błagalnym gestem do marynarzy, jak gdyby wzywał ich litości, dwaj inni milczeli ponuro, stojąc na miejscu, na które ich wypchnięto z łodzi.\\r\\n\\r\\nPatrzyłem struchlały na to nieoczekiwane widowisko, pojęcia nie mając, co dalej nastąpi. Ale Piętaszek zaraz wyciągnął wniosek.\\r\\n\\r\\n— O, panie! — zawołał żywo. — Biały człowiek zjada biały człowiek, jak dziki!\\r\\n\\r\\n— Czy sądzisz, że ci trzej biali zostaną pożarci?\\r\\n\\r\\n— O tak, panie! Piętaszek sądzi, biały człowiek zjada biały człowiek! — odparł z zapałem. — Zaraz zobaczymy!\\r\\n\\r\\n— Mylisz się, przyjacielu! — odparłem. — Nie jest jednak wykluczone, że marynarze chcą zamordować tych trzech nieszczęsnych ludzi. Musimy być ostrożni.\\r\\n\\r\\nZ drżeniem czekałem na mej placówce, co nastąpi dalej, lada chwila obawiając się, że marynarze rzucą się na więźniów i wymordują ich. I rzeczywiście jeden z nich dobył szabli i zaczął nią machać dla postrachu nad głowami. Żałowałem bardzo, że nie a przy mnie Hiszpana i starego dzikusa, a także pragnąłem podejść chyłkiem na strzał. Byłbym w ten sposób mógł uratować więźniów, gdyż zauważyłem, że marynarze posiadają tylko broń sieczną. Pragnienie moje miało się jednak ziścić w inny sposób.\\r\\n\\r\\nMarynarze naurągali do syta bezbronnym, nawygrażali im i zbezcześcili ich ordynarnymi słowami, potem zaś rozsypali się w różne strony, jakby mieli zamiar zbadać okolicę. Nie zwracali zgoła uwagi na pojmanych i zdawało się, że jest im obojętne, czy zostaną na wybrzeżu, czy też pójdą w głąb wyspy. Nieszczęśliwi wyszukali sobie miejsce porosłe trawą i usiedli jak ludzie, którzy zwątpili już zupełnie w ocalenie. Po wylądowaniu zdjęto im więzy z rąk.\\r\\n\\r\\nWspomniałem teraz, że i ja wątpiłem tak samo w ocalenie, kiedy rozglądając się z rozpaczą po wyspie, uważałem się za zgubionego, a noc spędziłem na drzewie, by ujść szponów dzikich zwierząt. Podobnie też jak ja, który nie wiedziałem, że Opatrzność czuwa i fala przyniosła tak blisko brzegu okręt, który mi dostarczył środków podtrzymania życia, podobnie i ci trzej biedacy nie wiedzieli, że bliskie jest ich ocalenie i że są już bezpieczni, w chwili kiedy się uważali za straconych.\\r\\n\\r\\nŁódź wpadła na piasek podczas przypływu, a podczas kiedy załoga wałęsała się bezmyślnie po wyspie, odpływ zostawił ją daleko od wody na suchym piasku. Zostało wprawdzie w łodzi dwu ludzi na straży, ale musieli oni dość nieostrożnie obchodzić się z wódką, gdyż za chwilę spali snem sprawiedliwych, rozwaleni na ławkach wioślarskich, czyli duchtach. Po pewnym czasie zbudził się jeden, a widząc, że ster łodzi zagrzebany jest w piasku, krzyknął na towarzyszy, którzy też zbiegli się z różnych stron i zaczęli spychać łódź ku wybrzeżu, co jednak nie wywarło żadnego skutku.\\r\\n\\r\\nJakoś ich to nie bardzo zmartwiło, gdyż pogadawszy trochę, zawrócili spokojnie w gęstwinę, zostawiając łódź aż do najbliższego przypływu na łasce losu.\\r\\n\\r\\nStaraliśmy się obaj przez cały ten czas trzymać w ukryciu, co było rzeczą łatwą, gdyż ze szczytu skały widzieliśmy każdy szczegół doskonale. Wiedziałem, że upłynie co najmniej dziesięć godzin zanim przypływ umożliwi zepchnięcie łodzi na wodę. Wówczas zaś zapadnie mrok, tak że zdołam podpełznąć i usłyszeć bodaj coś niecoś z rozmowy marynarzy.\\r\\n\\r\\nTymczasem zacząłem się zbroić, jak ongiś do walki, uświadamiając sobie jednak, że będę się musiał zmierzyć z groźniejszym niż dzicy nieprzyjacielem.\\r\\n\\r\\nPiętaszek także uzbroił się. Był on teraz wyśmienitym strzelcem i oddawał mi nieocenione przysługi. Wziąłem dla siebie dwie strzelby, zaś trzy muszkiety oddałem Piętaszkowi.\\r\\n\\r\\nMusiałem wówczas wyglądać nader wojowniczo. Miałem kaftan z długowłosych skór i wysoką czapkę w kształcie stożka, wyglądającą na niedźwiedzią bermycę. Przy boku mym kołysał się długi miecz, za pasem tkwiły dwa pistolety, a na każdym ramieniu sterczała strzelba.\\r\\n\\r\\nPostanowiłem nie opuszczać przed zmrokiem kryjówki. Około drugiej po południu, kiedy upał był największy, znikli gdzieś bez śladu marynarze. Przypuszczałem, że się zaszyli w gęstwę i legli spać gdzieś w cieniu.\\r\\n\\r\\nTrzej nieszczęśliwi siedzieli pod drzewem, stroskani, nie myśląc o śnie. Dzieliła ich ode mnie zaledwo ćwierć mili angielskiej, a ukryci w lesie marynarze dostrzec ich stamtąd nie mogli.\\r\\n\\r\\nZauważywszy to, postanowiłem podejść do nich, w celu zbadania stanu rzeczy. Bez długiego namysłu ruszyłem w tym kierunku w pełnym uzbrojeniu wojennym, za mną zaś kroczył Piętaszek, który chociaż także przeładowany bronią ani w części tak dziko jak ja nie wyglądał.\\r\\n\\r\\nDotarłszy w pobliże siedzących w ponurym zatroskaniu, zawołałem w języku hiszpańskim:\\r\\n\\r\\n— Hallo! Mości panowie! Raczcie się przedstawić!\\r\\n\\r\\nSkoczyli na równe nogi, ale przestrach ich wzrósł jeszcze dziesięciokrotnie, gdy zobaczyli mą dziką, wojowniczą postać.\\r\\n\\r\\nŻaden nie pisnął słowa i zdawało się, lada moment wszyscy trzej uciekną.\\r\\n\\r\\nDla uspokojenia, przemówiłem teraz po angielsku:\\r\\n\\r\\n— Panowie! Nie bójcie się! Przyjaciel śpieszący z ratunkiem jest bliżej, niż sądzicie.\\r\\n\\r\\n— Zaprawdę — rzekł jeden z trójki głosem bardzo poważnym, kłaniając mi się nisko — zaprawdę, niebo to zesłać nam chyba musiało tego przyjaciela, gdyż żadna ludzka pomoc dotrzeć do nas nie zdoła.\\r\\n\\r\\n— Wszelka pomoc płynie z nieba! — odparłem. — Teraz jednak powiedzcież, czy chcecie pomocy człowieka nieznajomego w waszej niedoli. Widziałem jak was przywieziono, okryto obelgami, a nawet jeden z marynarzy groził wam szablą.\\r\\n\\r\\nBiedny człowiek stojący ciągle z odkrytą głową zaczął na te słowa drżeć, a łzy spływały mu obfite po policzkach.\\r\\n\\r\\n— Czyliż rozmawiam z wysłańcem Boga? — spytał drżącym głosem. — Czy stoi przede mną człowiek, czy anioł?\\r\\n\\r\\n— Uspokójcież się, zacny panie! — odparłem. — Gdyby Bóg zesłał swego anioła, miałby on piękniejsze szaty i inną też broń, niż ja. Uspokójcież się, proszę, wszyscy, jestem człowiekiem, jak i wy Anglikiem i chętnie wystąpię w waszej obronie. Jak widzicie mam tylko jednego służącego, ale broni i amunicji pod dostatkiem. Mówcież bez ogródek, w jaki sposób was ratować? Cóż to się wam przygodziło?\\r\\n\\r\\n— O panie! — odrzekł biedaczysko. — Czas zbyt krótki, a nieprzyjaciele zbyt blisko, by opowiadać szczegółowo nasze dzieje. Wiedzcież tedy tylko, że ja jestem kapitanem okrętu, który tu stoi w pobliżu na kotwicy. Załoga zbuntowała się, z wielką biedą uniknąłem śmierci, a zbrodniarze wysadzili mnie wraz z tym oto wiernym mi sternikiem i tym oto podróżnym jadącym z nami na wyspie, którą uważali za bezludną, w tym celu, byśmy wszyscy trzej marnie zginęli.\\r\\n\\r\\n— Gdzież są teraz buntownicy? — spytałem. — Czy panowie wiecie?\\r\\n\\r\\n— O ile wiem, siedzą w tej tam gęstwie lasu! — powiedział kapitan, wskazując dość odległy punkt. — Mam nadzieję, iż nie dosłyszeli pańskiego zawołania i że nas teraz nie obserwują. Inaczej wpadliby na nas niezwłocznie i wszystkich wymordowali.\\r\\n\\r\\n— Czy mają broń palną? — spytałem znowu.\\r\\n\\r\\n— Tylko dwie strzelby, z których jedna została w łodzi.\\r\\n\\r\\n— Dobrze! Zostawcie wszystko mnie. Draby śpią, zda się, twardo, tak że z łatwością moglibyśmy ich pozabijać. A może lepiej, zdaniem pańskim, wziąć ich w niewolę?\\r\\n\\r\\nKapitan oświadczył, że dwu tylko spośród przybyłych są łotrami bez sumienia, gdyby ich więc udało się schwytać, reszta wróciłaby natychmiast do posłuszeństwa.\\r\\n\\r\\nSpytałem, którzy to są ci niepoprawni zbrodniarze.\\r\\n\\r\\nOdpowiedział, że nie może mi ich z odległości wskazać, jednocześnie zaś przyobiecał, że zastosuje się do wszelkich mych wskazówek i poleceń.\\r\\n\\r\\n— A więc udajmyż się przede wszystkim na miejsce gdzie nas widzieć, ani słyszeć nie mogą! — powiedziałem. — Tam uradzimy w spokoju, co czynić należy.\\r\\n\\r\\nZgodzili się wszyscy trzej i poszli ze mną do kotliny ukrytej przed oczyma marynarzy.\\r\\n\\r\\n— Przede wszystkim żądam od pana, kapitanie, odpowiedzi — powiedziałem, rozpoczynając obrady. — Czy zechcesz spełnić dwa moje warunki?\\r\\n\\r\\nKapitan nie czekał dalszego ciągu, ale zaręczył niezwłocznie, że, o ile okręt wróci w jego posiadanie, zostanie mi wyłącznie oddany do usług, jeśliby się zaś nawet to nie udało, zostanie przy mnie i do śmierci mnie nie opuści, choćby miał jechać na koniec świata. Dwaj inni złożyli takie samo ślubowanie.\\r\\n\\r\\n— Warunki moje są następujące! — oświadczyłem. — Po pierwsze: Jak długo zostawać będziecie panowie na tej wyspie, musisz, kapitanie, zrzec się wszelkiej władzy i mnie uznać za jedynego rozkazodawcę. Broń, którą wam trzem powierzę, winniście mi zwrócić na każde wezwanie. Po wtóre: Zobowiązujesz się pan, kapitanie, odwieźć mnie i sługę mego bezpłatnie do Anglii, skoro tylko okręt zostanie panu oddany w ręce.\\r\\n\\r\\nKapitan przystał z wielką gotowością na oba warunki, którym zresztą nic zarzucić nie było można. Oświadczył wzruszony, że przez całe życie będzie mym dłużnikiem i udowodni to przy każdej sposobności.\\r\\n\\r\\n— Dobrze! — powiedziałem. — Wyglądasz pan, kapitanie, na uczciwego człowieka i wierzę ci. Oto trzy muszkiety dla was oraz proch i kule. Powiedzcież teraz, co, zdaniem waszym, przedsięwziąć należy?\\r\\n\\r\\nPrzyjął broń, rozdał ją pomiędzy obu towarzyszy i podziękowawszy serdecznie oświadczył, że się poddaje moim rozkazom.\\r\\n\\r\\nNa te słowa wyraziłem przekonanie, że najlepiej by było podejść do śpiących i dać ognia. Gdy kilku padnie, reszta podda się pewnie i będzie można ich ułaskawić. Zresztą, niechże sam Bóg kieruje kulami.\\r\\n\\r\\nTaka metoda wydała się jednak zacnemu kapitanowi zbyt sroga. Nie chciał przyzwolić na mordowanie tych ludzi i wyraził to w sposób nader skromny. Dwu z nich uważał co prawda za skończonych łotrów. Oni to wywołali cały bunt i zachodziła obawa, że jeśli nam umkną, to sprowadzą na wyspę całą załogę i zamordują nas bez namysłu.\\r\\n\\r\\nPrzysłuchiwałem się spokojnie, gdy zaś skończył, odparłem:\\r\\n\\r\\n— Widzisz pan tedy, kapitanie, że mój projekt był dobry. Konieczność zmusza czasem do okrucieństwa i jest to jedyny sposób ocalenia własnego życia.\\r\\n\\r\\nKapitan sprzeciwiał się dalej rozlewowi krwi, wobec czego oświadczyłem, że biorę w swe ręce całą sprawę i uczynię, co uznam za potrzebne.\\r\\n\\r\\nPodczas tych obrad zbudziło się kilku marynarzy i wstali z trawy. Widzieliśmy ich dokładnie, spytałem więc kapitana, czy są to przywódcy buntu.\\r\\n\\r\\nZaprzeczył.\\r\\n\\r\\n— A więc pozwolimy im umknąć! — powiedziałem. — Widać sama Opatrzność poddała im zbawczą myśl oddalenia się od reszty. Jeśli teraz tamci ci ujdą, kapitanie, to będzie pańska własna wina.\\r\\n\\r\\nPodniecony tą uwagą wziął kapitan w rękę muszkiet, zatknął jeszcze za pas jeden z mych pistoletów, a za jego przykładem uczynili to samo dwaj inni. Potem, stąpając ostrożnie, ruszyli w kierunku, gdzie spali marynarze. Nie zdołali jednak uniknąć lekkiego szmeru, jakaś gałązka trzasła, to zwróciło uwagę jednego z ludzi, który nie spał, zerwał się też i zbudził gromkim krzykiem towarzyszy. Ale było już za późno. Zaledwie otworzył usta wypalili sternik i podróżny, a mierzyli tak dobrze, że jeden z buntowników poległ na miejscu, drugi zaś odniósł ciężką ranę.\\r\\n\\r\\nRanny zerwał się jednak zaraz i zaczął głośno wzywać pomocy. Kapitan, który przez ostrożność zachował swój nabój w lufie, podszedł doń, wezwał go, by błagał Boga o przebaczenie grzechów, gdy zaś łotr rzucił się na niego, wymierzył mu kolbą w głowę cios, po którym nie wstał już z ziemi.\\r\\n\\r\\nZostało jeszcze trzech marynarzy, z których jeden był lekko ranny.\\r\\n\\r\\nZjawiłem się teraz ja na placu boju, a marynarze, poznawszy, że nie ma mowy o oporze, jęli błagać kornie o życie.\\r\\n\\r\\nKapitan powiedział im, że mogą zostać ułaskawieni, jeśli złożą przysięgę, iż z całego serca żałują udziału w buncie, pomogą odzyskać okręt i doprowadzą go do Jamajki, skąd wyruszono.\\r\\n\\r\\nMarynarze objawili głęboką skruchę, żal i przysięgli bezwzględne posłuszeństwo, po czym kapitan zgodził się, by im darować życie. Nie miałem nic przeciw temu, zażądałem tylko, by im związano ręce i nogi i nie zdejmowano więzów, jak długo będą przebywać na mojej wyspie.\\r\\n\\r\\n\\r\\n\\r\\nRozdział dwunasty\\r\\n\\r\\n— Robinson opowiada kapitanowi swe dzieje. — Plany odzyskania okrętu. — Druga łódź buntowników przybija do wyspy. — Robinson wciąga marynarzy w pułapkę i zabiera im łódź. — Przywódca buntu pada z ręki kapitana. — Namiestnik wyspy.\\r\\n\\r\\nPodczas tych zdarzeń Piętaszek i sternik poszli z moim rozkazem do łodzi i zabrali z niej wiosła oraz maszt i żagle. Po pewnym czasie zjawili się trzej marynarze, którzy z samego początku odłączyli się od reszty. Zdumiało ich wielce, że kapitan, niedawno będący jeńcem, jest na powrót ich panem i władcą. Dali się też bez oporu związać i to dopełniło miary naszego zwycięstwa.\\r\\n\\r\\nMieliśmy teraz wraz z kapitanem dość czasu, by sobie wzajemnie opowiedzieć dzieje żywota. Ja zacząłem pierwszy, on zaś słuchał uważnie, a nawet z wielkim napięciem. Wielkie wrażenie wywarło na nim zwłaszcza owo zrządzenie Opatrzności, skutkiem którego zaopatrzony zostałem w żywność, broń i amunicję. Wzruszenie go ogarnęło wielkie, gdy zestawił życie moje ze swoim i spostrzegł, że zostałem uratowany przez Boga po to, by mu z kolei ocalić życie. Siedział milcząc, ze łzami w oczach i ściskał mi raz po raz rękę, niezdolny wyrzec słowa.\\r\\n\\r\\nGdyśmy tak ulżyli sercom swoim, wyprowadziłem go, wraz z dwoma towarzyszami na szczyt mojej skały, a stamtąd, po drabinie do wnętrza fortecy. Uraczyłem moich gości różnymi rzeczami, potem zaś pokazałem im wszystko, co sporządziłem i czego dokonałem w ciągu długich lat samotności. Chodzili niby we śnie, nie mogąc uwierzyć przez czas dłuższy temu, co widzą i słyszą. Kapitana zajęły zwłaszcza moje urządzenia fortyfikacyjne oraz plantacja, która po latach dwudziestu, utworzyła nieprzebyty wprost las. Powiedziałem mu, że wzorem panujących posiadam prócz rezydencji także pałac letni, który mu pokażę, na razie jednak trzeba zająć się odzyskaniem okrętu.\\r\\n\\r\\nPrzyznał mi zupełną rację, ale zakłopotał się wielce, gdyż na pokładzie było jeszcze dwudziestu sześciu marynarzy, którzy wzięli udział w buncie i wiedzieli dobrze, że wedle prawa muszą postradać życie. Dlatego też nie ulegało wątpliwości, że bronić się będą do upadłego, z uwagi na to, iż w pierwszym porcie angielskim czeka ich stryczek. Nie sposób było pokonać ich tak małą liczbą ludzi, jaka tworzyła naszą gromadkę.\\r\\n\\r\\nZapatrywania kapitana były aż nadto uzasadnione, powiedziałem mu tedy, że jedynie podstępem zdołamy dojść do celu.\\r\\n\\r\\nSpodziewałem się, iż załoga zniecierpliwiona długą nieobecnością towarzyszy, wyśle drugą łódź dla ponaglenia powrotu, a zachodziła możliwość, że marynarze tej drugiej łodzi przybędą uzbrojeni w broń palną. Poradziłem więc przede wszystkim uszkodzić pierwszą łódź, by była niezdatna do użytku.\\r\\n\\r\\nPoszliśmy do niej i wyjęliśmy wszystko co nam się mogło przydać. Była tam flaszka wódki, kilka sucharów, pełny róg z prochem oraz zawinięty w płótno żaglowe kilkufuntowy kawał cukru. Bardzo mu byłem rad, gdyż od niezmiernie długiego już czasu nie miałem w ustach cukru.\\r\\n\\r\\nWiosła, maszt, ster i żagiel zabrali już poprzednio Piętaszek i sternik, toteż wyniósłszy z łodzi wymienione przedmioty, wybiliśmy w dnie wielką dziurę. Czyniąc to nie miałem na celu odzyskania okrętu, ale chciałem, w razie niepowodzenia, naprawić łódź i ruszyć nią na poszukiwanie Hiszpanów, o których nie zapomniałem wcale.\\r\\n\\r\\nPotem wyciągnęliśmy łódź tak daleko na piasek, że przypływ zabrać jej nie mógł i właśnie zajęci byliśmy naradą, co dalej czynić, gdy nagle okręt dał strzał armatni i wywiesił flagę na znak, by łódź wracała.\\r\\n\\r\\nAle żadna łódź nie odbiła od brzegu.\\r\\n\\r\\nOkręt dał jeszcze kilka sygnałów armatnich, gdy zaś pozostały bez skutku wysłano drugą łódź, która szybko zbliżać się zaczęła do wyspy. Przez lunetę naliczyłem dziesięciu marynarzy uzbrojonych w muszkiety.\\r\\n\\r\\nOkręt stał w odległości dwu mil angielskich, toteż łódź miała spory kawał do przepłynięcia. Przez ten czas oglądaliśmy za pomocą lunety twarze wioślarzy. Kapitan rozpoznał wszystkich i powiedział, że trzech z pośród nich to ludzie uczciwi, którzy tylko pod grozą śmierci przystali do buntowników. Natomiast bosman siedzący także w łodzi i sześciu innych marynarzy byli to szubrawcy, najgorsi z buntowników i kapitan zafrasował się wielce, czy damy radę takiej czeredzie zbrojnych.\\r\\n\\r\\nUśmiechnąłem się tylko z tych jego obaw i powiedziałem mu, że ludzie w naszym położeniu stać winni wyżej ponad wszelki strach, gdyż każdy wynik, śmierć czy życie, oznacza oswobodzenie z wygnania. Przypomniałem mu własne życie moje na dowód, że wszystko dla mnie lepsze, niż obecna sytuacja, a w końcu dodałem:\\r\\n\\r\\n— Gdzież się zresztą podziała, kapitanie, pańska wiara, że Bóg uratował mi życie po to, by pana ocalić? Ja osobiście nierad jestem jednemu tylko…\\r\\n\\r\\n— Czemuż to? — spytał.\\r\\n\\r\\n— Powiedziałeś pan, kapitanie, że w łodzi znajduje się trzech uczciwych marynarzy, a przeto życie ich musimy uszanować. Gdyby wszystkich dziesięciu było drabami, sądziłbym, że sam Bóg ich wydaje w ręce nasze. Wiedz pan bowiem, kapitanie, iż ktokolwiek dotknie stopą tej wyspy, popada w moc naszą, a jego życie lub śmierć od nas jedynie zależy.\\r\\n\\r\\nWyrzekłem te słowa głośno, z pełną wiarą i uśmiechem na ustach, toteż dodały one odwagi kapitanowi i zaufania innym naszym towarzyszom broni.\\r\\n\\r\\nGdy tylko łódź odbiła od okrętu, pośpiesznie rozdzieliliśmy naszych jeńców. Dwaj, o których kapitan miał najgorszą opinię, umieszczeni zostali w mojej jaskini skalnej w lesie, skąd wrócić by tak łatwo nie mogli, nawet gdyby zdołali poszarpać więzy. Postawiono w pobliżu skrępowanych jadło i napój, a eskortujący ich Piętaszek dał im też kilka świec, by nie siedzieli po ciemku. Potem przyrzekł, że jeśli przez dni kilka zachowają się spokojnie, odzyskają wolność, w razie przeciwnym zostaną bezwzględnie rozstrzelani.\\r\\n\\r\\nPrzyrzekli czekać cierpliwie, podziękowali za żywność i światło, a gdy Piętaszek odszedł pewni byli, że stoi na straży przed jaskinią.\\r\\n\\r\\nInnych więźniów nie traktowaliśmy tak surowo. Dwaj niepewni pozostali w więzach, dwu zaś innych przyjąłem na polecenie kapitana do służby, odebrawszy od nich przysięgę, że będą żyć i umierać z nami. Wraz z tymi posiłkami liczyła teraz nasza armia siedmiu ludzi i nie wątpiłem, iż damy radę tamtym dziesięciu, tym więcej, iż zdaniem kapitana było pośród nich jeszcze trzech uczciwych.\\r\\n\\r\\nNiedługo po ukończeniu tych przygotowań druga łódź wylądowała na wyspie.\\r\\n\\r\\nZałoga wysiadła i wyciągnęła łódź daleko na piasek. Uradowało mnie to, gdyż obawiałem się, że ją zostawią na kotwicy w głębokiej wodzie pod strażą kilku towarzyszy, co by nam uniemożliwiło zdobycie tego statku.\\r\\n\\r\\nZaledwo wysiedli, pospieszyli do pierwszej łodzi i zdumieli się, widząc, że jest pusta oraz przedziurawiona na dnie.\\r\\n\\r\\nPrzez dobrą chwilę stali bezradni i rozmawiali o tej dziwnej przygodzie, potem zaś zaczęli krzyczeć głośno dla zwołania towarzyszy. Gdy to nie odniosło skutku, stanęli kołem i oddali salwę. Odpowiedziało im tylko echo z lasu, a i ten sygnał spełzł na niczym. Siedzący w jaskini marynarze nie usłyszeli strzałów, zaś inni nie śmieli na nie odpowiedzieć.\\r\\n\\r\\nBosman nie umiał sobie wytłumaczyć tego milczenia i postanowił, jakeśmy się dowiedzieli później, wrócić na okręt z meldunkiem, że cała załoga pierwszej łodzi poniosła na wyspie śmierć, a sama łódź została zniszczona przez nieznanego nieprzyjaciela. Nie tracąc tedy czasu, zepchnęli swą łódź z powrotem we wodę i wsiedli wszyscy.\\r\\n\\r\\nKapitan zadrżał ze strachu, pewny był bowiem, że po powrocie marynarzy okręt rozwinie żagle i odpłynie. Ale ta obawa okazała się przedwczesna.\\r\\n\\r\\nUjechawszy małą przestrzeń, łódź zawróciła, przybiła na nowo do wyspy, a załoga wysiadła, zostawiając jednak trzech marynarzy jako straż przy statku. Reszta ruszyła w głąb wyspy, by ją zbadać.\\r\\n\\r\\nRozczarowało nas to wielce, gdyż nawet w razie pokonania tych siedmiu marynarzy, którzy wysiedli, nic by nam z tego nie przyszło, gdyby tamci trzej wrócili do okrętu z zawiadomieniem. Okręt odpłynąłby w takim razie na pewno.\\r\\n\\r\\nNie było jednak na razie innej rady, jak czekać co się dalej stanie.\\r\\n\\r\\nSiedmiu marynarzy poszło w głąb wyspy, zaś trzej pozostali zarzucili kotwicę w pewnej od lądu odległości, czekając na powrót towarzyszy. Skutkiem tego nie było mowy o zdobyciu łodzi.\\r\\n\\r\\nMaszerujący szli szeregiem w kierunku mej fortecy. Śledziliśmy każdy ich ruch, oni zaś widzieć nas nie mogli.\\r\\n\\r\\nCzekaliśmy, aż podejdą blisko, by dać salwę. Dotarłszy do wzgórza, z którego mogli objąć spojrzeniem znaczną część północnego krańca wyspy, podnieśli wielki krzyk i wrzeszczeli tak długo, aż wszyscy ochrypli. Uznali potem, widocznie, że niebezpiecznie jest iść dalej w nieznaną okolicę, usiedli przeto pod drzewem i zaczęli się naradzać.\\r\\n\\r\\nŁatwo by nam przyszło pokonać ich, gdyby byli zasnęli jak poprzednicy, ale zachowali ostrożność wobec niebezpieczeństwa, mimo że go nie znali wcale.\\r\\n\\r\\nKapitan powziął myśl, która mi przypadła do gustu. Jeśliby marynarze dali raz jeszcze salwę sygnałową, należało rzucić się na nich, zanim zdołają nabić muszkiety i obezwładnić wszystkich. W ten sposób osiągnęlibyśmy nasz cel bez rozlewu krwi, na czym to właśnie wielce zależało zacnemu kapitanowi.\\r\\n\\r\\nAle marynarze nie dali salwy sygnałowej, musieliśmy tedy czekać bezczynnie w zasadzce.\\r\\n\\r\\nPrzyszło mi na myśl, że może za nastaniem mroku zdołamy podstępem zwabić na ląd strażników łodzi.\\r\\n\\r\\nPo długich obradach marynarze wstali i ruszyli z powrotem ku wybrzeżu. Bali się widać nieznanych niebezpieczeństw, których ofiarą padli ich towarzysze, postanowili tedy wrócić i odpłynąć.\\r\\n\\r\\nZauważywszy ich zamiar podzieliłem się swą obawą z kapitanem, a biedak ten popadł w straszną rozpacz. Zaraz jednak błysnęła mi myśl o podstępie, za pomocą którego można by buntownikom przeszkodzić w tym zamiarze.\\r\\n\\r\\nKazałem Piętaszkowi i sternikowi pobiec co prędzej na zachodnie wybrzeże, tam gdziem stoczył pierwszą walkę z dzikimi, wejść na wzgórze i krzyczeć co sił w piersiach, tak by buntownicy usłyszeli i odpowiedzieli. Potem mieli wysłańcy cofnąć się, krzycząc ciągle, w las i gnać szerokim kręgiem w kierunku, który im dokładnie wyznaczyłem.\\r\\n\\r\\nMarynarze mieli właśnie wsiadać do łodzi, gdy nagle rozbrzmiały z głębi wyspy donośne przeciągłe okrzyki Piętaszka i sternika.\\r\\n\\r\\nZaczęli nadsłuchiwać, spoglądali po sobie, naradzili się pośpiesznie, potem zaś pobiegli żwawo wybrzeżem w stronę zachodnią, w ślad za głosami, aż do rzeczki, która im zastąpiła niespodzianie drogę.\\r\\n\\r\\nStało się, com przewidział. Przywołali łódź, by ich przewiozła na drugi brzeg wezbrany właśnie skutkiem przypływu wody.\\r\\n\\r\\nŁódź podpłynęła trochę w górę rzeczki i wysadziła załogę na przeciwległym brzegu, ponieważ zaś było tu z pozoru całkiem bezpiecznie, przeto marynarze przywiązali statek liną do drzewa i poszli dalej, zabierając ze sobą jednego ze strażników, by wzmocnić swą gromadkę.\\r\\n\\r\\nTrudno było życzyć sobie czegoś lepszego. Gdy tylko marynarze pobiegli na poszukiwanie niewidzialnych krzykaczy, wypadłem z towarzyszami z zasadzki, przekroczyłem rzeczkę w części górnej, płytkiej i rzuciliśmy się na dwu strażników. Jeden leżał w trawie, drugi na dnie łodzi i wpadli nam w ręce, zanim się spostrzegli. Leżący w trawie chciał uciekać, ale kapitan zwalił go na ziemię, po czym drugi poddał się bez namysłu. Wyszło na jaw, że ten drugi został przemocą nakłoniony do buntu, przeto wstąpił w nasze szeregi i wytrwał uczciwie do końca na stanowisku.\\r\\n\\r\\nTymczasem Piętaszek i sternik wywabili marynarzy tak daleko w głąb wyspy, że nie mogli oni wrócić do łodzi przed zapadnięciem nocy. Zjawili się w końcu przy nas, strasznie zmęczeni, co było również miarą zmęczenia tych, którzy ich szukali.\\r\\n\\r\\nNie było teraz nic innego do roboty, jak czekać nadejścia buntowników, by się na nich rzucić pod osłoną ciemności.\\r\\n\\r\\nPo kilku godzinach zaczęli nadciągać pojedynczo, wołając towarzyszy, by się śpieszyli. Wszyscy klęli, żalili się i wzdychali, rozgoryczeni długim szukaniem i bieganiem, od którego poranili sobie nogi.\\r\\n\\r\\nDotarłszy do łodzi, stanęli oniemiali. Była pusta, leżała wysoko na piasku skutkiem odpływu, a dwaj strażnicy znikli.\\r\\n\\r\\nTen i ów zaczął dowodzić, że albo wyspa jest zaczarowana, albo posiada mieszkańców, którzy wymordowali załogę pierwszej łodzi i teraz czyhają także na ich życie.\\r\\n\\r\\nWołali po nazwisku dwu brakujących jeszcze towarzyszy kilkadziesiąt razy, ale nie otrzymali odpowiedzi.\\r\\n\\r\\nBezradni i zrozpaczeni chodzili po brzegu rzeczki, wsiadali do łodzi, kładli się na duchtach chcąc odpocząć, wyłazili ponownie na ziemię i wałęsali się tu i tam bez celu.\\r\\n\\r\\nLudzie moi chcieli kilka razy już napaść na zatrwożonych, by z nimi skończyć, ja jednak postanowiłem czekać pomyślniejszej jeszcze sposobności, albowiem wolałem szczędzić krwi zarówno nieprzyjaciół, jak i własnych wojowników, a to tym więcej, że buntownicy byli doskonale uzbrojeni.\\r\\n\\r\\nPo pewnym czasie poleciłem Piętaszkowi i kapitanowi, by podeszli na czworakach jak najbliżej, ale zaleciłem im strzelać tylko na pewniaka. Posłuszni rozkazowi znikli zaraz w ciemności.\\r\\n\\r\\nPrzypadek zrządził, że bosman oddalił się od reszty wraz z dwoma towarzyszami. Był on jednym z głównych podżegaczy na pokładzie okrętu, teraz zaś klął i żalił się najgłośniej. Skierował się właśnie w stronę naszego patrolu.\\r\\n\\r\\nWidząc, że los wydał mu w ręce łotra, kapitan mógł się ledwo powstrzymać aż do chwili, kiedy tenże stanął w odległości strzału. Zrazu poznał tylko głos jego, teraz jednak zobaczył całą postać buntownika. Skoczył na równe nogi, za nim Piętaszek i strzelili obaj jednocześnie.\\r\\n\\r\\nTrafiony w głowę padł trupem bosman, jeden z jego towarzyszy otrzymał ranę w brzuch, a drugi uciekł.\\r\\n\\r\\nBezpośrednio po strzałach wystąpiłem do boju z moją armią. Liczyła ona siedmiu ludzi: generał-Robinson Crusoe, adiutant-Piętaszek — potem zaś kapitan, sternik, podróżny i trzej jeńcy wojenni, którym powierzyłem broń.\\r\\n\\r\\nW ciemności nieprzyjaciel nie mógł dostrzec, jak nas mało i to była sprzyjająca okoliczność. Kazałem schwytanemu strażnikowi łodzi wołać buntowników po nazwisku, mając nadzieję, że ich to skłoni do układów i przyjęcia moich warunków.\\r\\n\\r\\nMarynarz podszedł i krzyknął:\\r\\n\\r\\n— Tomie Smith! Tomie Smith!\\r\\n\\r\\nTom nastawił uszu.\\r\\n\\r\\n— Czyś to ty, Jack? — odkrzyknął, poznawszy głos.\\r\\n\\r\\n— Tak, to ja, Tomie! Radzę ci, rzuć na miłość boską broń i każ to zrobić innym! Inaczej wszystko przepadnie. Poddajcie się póki czas!\\r\\n\\r\\n— Komu się mamy poddać? — spytał Tom. — Któż tego żąda?\\r\\n\\r\\n— Tu stoi nasz kapitan wraz z pięćdziesięciu żołnierzami! — odparł Jack. — Od pół godziny śledzą oni was. Bosman padł trupem, Will Trey dogorywa, ja jestem w niewoli, a jeśli się nie poddacie, zginiecie wszyscy marnie.\\r\\n\\r\\n— Czy zostaniemy ułaskawieni w razie poddania się? — spytał Tom.\\r\\n\\r\\n— Spytaj sam kapitana! — odparł Jack.\\r\\n\\r\\nKapitan słyszał oczywiście wszystko. Przeczekał dwie minuty, potem zaś przemówił:\\r\\n\\r\\n— Hej, Smith! Wiesz dobrze, kto do ciebie mówi, gdyż znasz mój głos. Jeśli natychmiast złożycie broń i oddacie się w niewolę, daruję wam życie, wszystkim, z wyjątkiem Willa Atkinsa.\\r\\n\\r\\n— Na miłość boską, kapitanie, miejże pan litość! — krzyknął Atknis z rozpaczliwym strachem. — Czemuż ja mam dać głowę? Wszakże nie uczyniłem nic gorszego od innych!\\r\\n\\r\\nTo było kłamstwo. W chwili wybuchu buntu Will Atkins pierwszy podniósł rękę na kapitana, związał go i obrzucił obelgami i klątwami.\\r\\n\\r\\nW odpowiedzi rozkazał mu kapitan zdać się na łaskę i niełaskę i dodał, że los jego zależy od namiestnika tej wyspy.\\r\\n\\r\\nNamiestnikiem byłem ja, który to tytuł nadany mi już podczas poprzednich układów, w zupełności mnie zadowalał.\\r\\n\\r\\nBuntownicy stracili już całą otuchę, bez wahania też rzucili zaraz broń i zaczęli błagać kornie o darowanie życia. Jack i dwaj jego towarzysze związali z rozkazu kapitana buntowników, zaś reszta mej armii, której liczby w ciemności dostrzec nie było można, wzięła ich w niewolę oraz zajęła łódź. Ja sam wraz z mym adiutantem pozostałem niewidzialny, jak to mówią… ze względów politycznych.\\r\\n\\r\\nKapitan przedstawił buntownikom w ostrych słowach, jakiej się dopuścili zbrodni, a potem jak głupio postąpili. Choćby czyn taki ukrywać się dał przez pewien czas, to w końcu musieliby wszyscy zawisnąć na stryczku w pierwszym zaraz porcie, do którego by zawinęli.\\r\\n\\r\\nOkazali wielką skruchę i błagali ze łzami o życie. Kapitan oświadczył im, że nie są jego jeńcami, ale namiestnika wyspy. W zaślepieniu swym sądzili, że przybijają do miejsca niezamieszkałego, ale Bóg zrządził inaczej. Wyspa ta jest nie tylko zamieszkała, ale zostaje pod władzą namiestnika, w dodatku Anglika, który ma przeto prawo sądzić ich wedle prawa angielskiego, czyli niezwłocznie powiesić. Ponieważ jednak otrzymali na razie ułaskawienie, przeto zostaną odstawieni do Anglii, gdzie będą podlegali ustawowej karze. Odnosi się to do wszystkich z wyjątkiem Willa Atkinsa, który może uczynić obrachunek z Bogiem, gdyż zostanie powieszony o świcie.\\r\\n\\r\\nPrzemowa ta, będąca wymysłem samego kapitana, wywarła druzgoczące wrażenie. Will Atkins padł na kolana i zaczął błagać kapitana, by się raczył wstawić za nim do namiestnika, a inni prosili także żarliwie, by ich nie wieziono do Anglii.\\r\\n\\r\\nZ tych wszystkich wydarzeń wyciągnąłem wniosek, że bliski już jest czas mego wyzwolenia.\\r\\n\\r\\n\\r\\n\\r\\nRozdział trzynasty\\r\\n\\r\\n— Kapitan roztrząsa sumienie buntowników. — Zdobycie okrętu. — Wyzwolenie. — Nowy strój Robinsona. — Kapitan buntowników zostaje powieszony na rei. — Robinson udziela pozostałym na wyspie dobrych rad. — Odjazd.\\r\\n\\r\\nNie wątpiłem już teraz, że z łatwością zdołamy opanować okręt przy pomocy tych pokornych i skruszonych ludzi.\\r\\n\\r\\nCofnąłem się cicho, niewidziany przez nikogo, by nie spostrzeżono, jakiego to rodzaju namiestnik włada wyspą. Potem zawezwałem do siebie kapitana w ten sposób, że jeden z mych ludzi podszedł kawałek drogi i powiedział głośno:\\r\\n\\r\\n— Panie kapitanie! Ekscelencja, pan namiestnik Jego Królewskiej Mości, życzy sobie pomówić z panem!\\r\\n\\r\\nNa to odparł kapitan służbiście.\\r\\n\\r\\n— Proszę oznajmić ekscelencji panu namiestnikowi, że natychmiast się stawię przed jego obliczem.\\r\\n\\r\\nW ten sposób nabrali marynarze przekonania, że namiestnik wraz z oddziałem pięćdziesięciu zbrojnych znajduje się gdzieś w pobliżu i stali się jeszcze pokorniejsi niż przedtem.\\r\\n\\r\\nOpowiedziałem kapitanowi swój plan zdobycia okrętu i z zadowoleniem przekonałem się, że go pochwala. Zaraz nazajutrz mieliśmy go wykonać.\\r\\n\\r\\nZ koniecznej ostrożności poleciłem kapitanowi, by podzielił naszych jeńców. Trzej najniebezpieczniejsi, a pośród nich Atkins, zostali wysłani do jaskini, gdzie siedzieli już dwaj poprzedni, a odtransportowali ich Piętaszek, sternik i podróżny. Resztę więźniów odprowadzono do mej letniej rezydencji. Ponieważ mieli związane ręce, przeto uznałem, że miejsce to zabezpiecza nas dostatecznie przed ich ucieczką. Zresztą czas trwania niewoli zawisł od ich zachowania się.\\r\\n\\r\\nNazajutrz rano posłałem kapitana, by im roztrząsnął sumienie i zbadał, czy ich można uwolnić i użyć do zdobycia okrętu.\\r\\n\\r\\nPrzedstawił im wymownie zbrodnię, jakiej się dopuścili i uprzytomnił fatalne położenie. Choćby im nawet namiestnik darował życie, to jako buntownicy zawisną wedle prawa angielskiego na szubienicy i to w kajdanach, gdy tylko staną w pierwszym angielskim porcie. Jedno ich tylko ocalić może, mianowicie jeśli z całą ofiarnością i uczciwością dopomogą w odzyskaniu okrętu, wówczas bowiem namiestnik użyje całego swego wpływu, by ich uchronić od kary w ojczyźnie.\\r\\n\\r\\nŁatwo zrozumiecie, że buntownicy z całym zapałem przyjęli tę propozycję. Padli na kolana i przysięgli, że do ostatniej kropli krwi wytrwają mężnie przy boku swego zacnego kapitana, chcąc w ten sposób odpokutować swą zbrodnię. Oświadczyli, że łagodności tej nie zapomną do końca życia, uważać go będą póki życia za swego wybawcę i pozostaną mu wdzięczni.\\r\\n\\r\\n— Ano to dobrze, chłopcy! — odparł kapitan. — Cieszy mnie wasza skrucha i dobre zamiary. Pójdę teraz do namiestnika i zawiadomię go o wszystkim. Zobaczymy, co na to powie.\\r\\n\\r\\nWrócił, opisał mi nastrój marynarzy i wyraził przekonanie, że przysięga ich była szczera.\\r\\n\\r\\nI ja w to uwierzyłem, aby się jednak zabezpieczyć, poleciłem uwolnić pięciu ludzi, ale zawiadomić ich jednocześnie, że zatrzymuję drugich pięciu jako zakładników, którzy w razie zdrady natychmiast zostaną powieszeni.\\r\\n\\r\\nArmia moja miała teraz skład następujący: po pierwsze kapitan, sternik i podróżny, po wtóre dwaj więźniowie z załogi pierwszej łodzi, którzy za poręką kapitana od początku samego otrzymali broń, po trzecie dwaj następni, zamknięci dotąd w letnim mieszkaniu, a po czwarte pięciu wymienionych z załogi drugiej łodzi. Razem miałem tedy dwunastu ludzi, nie licząc zakładników w jaskini.\\r\\n\\r\\nSpytałem kapitana, czy z tymi siłami waży się zdobywać okręt, a on odpowiedział, że podejmie z pomocą bożą tę sprawę.\\r\\n\\r\\nNie tracąc czasu, wziął się do naprawy łodzi przez nas uszkodzonej, a gdy to rychło zostało dokonane, spuścił oba statki na wodę. W jednej usiadł podróżny i czterech marynarzy, w drugiej zaś kapitan, sternik i pięciu ostatnich marynarzy.\\r\\n\\r\\nGdy noc zapadła, odbiła wyprawa od brzegu i skierowała się, wiosłując powoli, w stronę okrętu.\\r\\n\\r\\nDotarłszy na odległość głosu, Jack zasygnalizował okrzykiem i powiedział patrzącej przez parapet załodze, że nareszcie po długich poszukiwaniach odnaleziono załogę pierwszej łodzi, przy czym nie obeszło się bez różnych przygód i niebezpieczeństw. W ten sposób zajęta została uwaga załogi aż do chwili przybicia obu łodzi do boku okrętu.\\r\\n\\r\\nW tej chwili weszli po spuszczonych drabinach sznurowych na pokład kapitan i sternik, i zatłukli bez namysłu kolbami muszkietów drugiego sternika i cieślę. Buntownicy nie zdołali jeszcze przyjść do siebie po tym napadzie, gdy z wszystkich stron otoczyli ich marynarze przybyli łodziami, zamykając jednocześnie luki pokładu, by się zabezpieczyć przeciw tym, którzy byli na dole.\\r\\n\\r\\nNapadnięci znienacka buntownicy stawili słaby opór i poddali się rychło. Ale przywódca, kapitan buntowników, uciekł do kajuty i przy pomocy dwu marynarzy i chłopca okrętowego zaczął się bronić zacięcie. Sternik wyłamał drzwi, otrzymał postrzał w ramię, ale nie zważając na to poskoczył i ustrzelił draba z pistoletu. Kula weszła ustami, a wyszła poza uchem, tak że buntownik legł na miejscu.\\r\\n\\r\\nŚmierć dowódcy złamała opór reszty załogi, tak że okręt został odzyskany bez dalszej straty w ludziach.\\r\\n\\r\\nUmówiliśmy się, że w razie powodzenia kapitan da siedem strzałów armatnich. Jakoż zagrzmiały one wśród nocy, huk poleciał daleko po oceanie, a serce moje wezbrało niezmierną radością. Do drugiej blisko nad ranem siedziałem na wybrzeżu, czekając na ten sygnał z utęsknieniem.\\r\\n\\r\\nPełen wdzięczności dla Boga, udałem się na spoczynek. Dzień miniony był burzliwy i wyczerpał mnie, toteż zapadłem rychło w głęboki sen. Niedługo atoli spoczywałem, gdyż zbudził mnie ponowny strzał. Wstałem zmieszany. Nagle doleciało mnie wołanie z zewnątrz fortecy.\\r\\n\\r\\n— Panie namiestniku! Panie namiestniku!\\r\\n\\r\\nBył to głos kapitana. Wyszedłem śpiesznie po drabinie i zastałem go na szczycie wzgórza. Wskazał na okręt, potem chwycił mnie w ramiona.\\r\\n\\r\\n— Przyjacielu mój! Wybawco! Oswobodzicielu! — zawołał.— Oto tam stoi na kotwicy twój okręt. Jest własnością twoją, jako i my wszyscy, którzy ci zawdzięczamy życie i wolność!\\r\\n\\r\\nPrzycisnąłem do piersi zacnego człowieka, potem zaś spojrzałem przez łzy po morzu lśniącym w porannym słońcu. Tuż przy brzegu, ledwo o pół mili angielskiej oddalony stał okręt, który kapitan rozkazał podprowadzić zaraz po ukończeniu boju do samego ujścia rzeczki. On sam wylądował czółnem w miejscu, gdzie przybiłem do brzegu ongiś tratwami, a więc niemal u progu mego domu.\\r\\n\\r\\nByłem tak wzruszony, że nie mogłem się oprzeć łzom. Upłynął tedy czas mego wygnania, mogłem opuścić wyspę wedle woli, gdyż tam, na morzu czekał mych rozkazów wielki, wspaniały okręt, którym miałem wrócić do ojczyzny.\\r\\n\\r\\nDo ojczyzny! Ach, trudno mi to było pojąć!\\r\\n\\r\\nTrzymałem jeszcze kapitana w objęciach i gdyby nie to, byłbym niezawodnie upadł.\\r\\n\\r\\nDługo nie mogliśmy obaj wyrzec słowa. Kapitan był równie jak ja wzruszony, chociaż z innego powodu. Zaczął mnie ponownie zapewniać o swej wielkiej wdzięczności i prosił serdecznie, bym się uspokoił. Trudno było to zrobić i dopiero ponowny wybuch płaczu ulżył mi i przywrócił mowę.\\r\\n\\r\\nObjąwszy znowu kapitana, podziękowałem mu za wyzwolenie i oświadczyłem, żem go od razu uznał za wysłańca niebios, zaś jego przybycie jest największym cudem, jaki przeżyłem na tej wyspie.\\r\\n\\r\\nGdyśmy tak wzajem ulżyli sercom naszym oraz złożyli Bogu dzięki za ocalenie, zawiadomił mnie kapitan, że przywiózł coś na przekąskę, chociaż niewiele zostało na okręcie, gdyż buntownicy spożyli co najlepsze zapasy. Krzyknął na ludzi czekających w czółnie, by przynieśli rzeczy, przeznaczone dla pana namiestnika. Po chwili przywlókł Piętaszek do mej fortecy taką masę różności, jakby szło nie tylko o obdarowanie mnie, ale zaprowiantowanie na czas długi.\\r\\n\\r\\nZnalazła się nasamprzód paka zawierająca sześć flasz madery, po dwie kwarty każda, potem dwa funty przedniego tytoniu, dwa ogromne płaty solonej wołowiny i sześć wieprzowiny, wór grochu, sto funtów sucharów, skrzynia cukru, skrzynia mąki i jeszcze mnóstwo innych przysmaków.\\r\\n\\r\\nAle sto razy potrzebniejszym, a więc bardziej pożądanym, był mi inny podarek, a składał on się z sześciu nowych koszul, sześciu pięknych krawatów, dwu par rękawiczek, pary trzewików, pary pończoch oraz doskonałego, mało co noszonego ubrania z własnej garderoby kapitana. Jednym słowem, zacny ten człowiek ubrał mnie od stóp do głowy.\\r\\n\\r\\nCenny to był dar, a chociaż bardzo potrzebowałem odzieży, z trudnością tylko przywykłem do niej, w pierwszej zaś chwili czułem się bardzo nieswojo.\\r\\n\\r\\nPodziękowałem za wszystko serdecznie, potem zaś zaczęliśmy radzić, co począć z więźniami. Szło głównie o dwu, których kapitan uznał za zepsutych na wskroś i niepoprawnych łotrów. Gdybyśmy ich mieli nawet wziąć na pokład, to tylko skrępowanych i zakutych w kajdany i jedynie po to, by ich oddać władzom krajowym.\\r\\n\\r\\nOdparłem, że spróbuję doprowadzić do tego, by sami poprosili, o zostawienie ich na wyspie.\\r\\n\\r\\n— Bardzo bym był rad, gdyby się to udało! — rzekł kapitan — i w pełni uznaję pański plan.\\r\\n\\r\\nPosłałem Piętaszka i dwu marynarzy do jaskini z poleceniem przeprowadzenia więźniów do mej letniej rezydencji i pilnowania, aż do chwili mego przybycia.\\r\\n\\r\\nStało się tak i niezadługo poszedłem tam w towarzystwie kapitana, przybrany w nowe szaty, jako namiestnik i władca wyspy.\\r\\n\\r\\nPrzyprowadzono przed me oblicze skrępowanych więźniów. Popatrzyłem na łotrów surowo, potem wykazałem im popełnioną zbrodnię i zakończyłem uwagą, że Opatrzność wpędziła ich we własne sidła.\\r\\n\\r\\nPotem oświadczyłem, że okręt został na mój rozkaz zasekwestrowany, stoi u wybrzeża, a wybrany przez nich buntowniczy kapitan otrzymał zapłatę za swe czyny i za chwilę zostanie w ich oczach powieszony na rei przedniego masztu. Ich czeka ten sam los, albowiem jako namiestnik wyspy mam prawo sądzić i wyrokować wedle angielskich ustaw. Wreszcie zapytałem, co mają na swoją obronę.\\r\\n\\r\\nJeden z więźniów zabrał głos i oświadczył w imieniu wszystkich, że nic nie mogą przywołać na swą obronę, natomiast pozwala sobie przypomnieć, że kapitan raczył w chwili poddania się ich darować im życie. Teraz oto wszyscy proszą pokornie pana namiestnika, by zechciał łaskawie uczynić to samo.\\r\\n\\r\\nOdpowiedziałem, że właśnie zamierzam opuścić wyspę wraz z wszystkimi mymi ludźmi i pojadę do Anglii okrętem kapitana. Oświadczyłem też, że darowuję im życie, gdyby jednak kapitan zabrał ich na pokład to tylko zakutych w kajdany, zaś w ojczyźnie czeka ich sąd, którego wyrok łatwo przewidzieć. Poradziłem im przeto, by zostali na wyspie i próbowali żyć tutaj jako tako, gdyż innej rady nie ma.\\r\\n\\r\\nPodziękowali mi pokornie za łagodny wyrok i oświadczyli, że wolą tu walczyć o życie, niźli dać się powiesić w Anglii.\\r\\n\\r\\nKapitan wzbraniał się z pozoru, potem jednak przystał. Kazałem przeto uwolnić więźniów i zaopatrzywszy ich w żywność rozkazałem, by poszli w głąb wyspy i tam czekali, aż ich przywołam.\\r\\n\\r\\nByłem już gotów do odjazdu, nie chciałem jednak opuszczać wyspy, nie dopełniwszy wobec pozostałych obowiązków chrześcijanina i człowieka, toteż zostałem tu jeszcze przez jeden dzień i noc.\\r\\n\\r\\nWysłałem kapitana na pokład, by przysposobił okręt do podróży, oraz poleciłem mu powiesić na rei przedniego masztu przywódcę buntowników, którego zastrzelił sternik.\\r\\n\\r\\nWróciwszy do fortecy, kazałem przyprowadzić sobie winowajców.\\r\\n\\r\\nDziwny pałac skalny namiestnika wyspy wprawił ich w wielkie zdumienie, ponieważ jednak poczuli mą władzę, uznali za stosowne słuchać w pokorze mych słów.\\r\\n\\r\\nNasamprzód pokazałem im wiszącego na rei przywódcę buntu, na który to widok zadrżeli od stóp do głowy. Potem pochwaliłem postanowienie pozostania na wyspie, gdyż ten sam los spotkałby ich niewątpliwie w Anglii.\\r\\n\\r\\nNastępnie opowiedziałem słuchającym z wielkim zaciekawieniem dzieje mego życia.\\r\\n\\r\\nNa koniec oprowadziłem ich po fortecy, objaśniłem jej budowę, powiedziałem, jak uprawiałem pole, piekłem chleb, suszyłem winogrona, słowem nauczyłem wszystkiego, czego potrzebowali, by żyć, a słowa moje wlały nadzieję i otuchę w ich serca.\\r\\n\\r\\nPrzy tym oznajmiłem, że niezadługo przybędzie tu szesnastu Hiszpanów, zaleciłem, by żyli z nimi w zgodzie i zostawiłem na stole list pod adresem ich przywódcy.\\r\\n\\r\\nZaznaczam tu, że kapitan dostarczył mi papieru, atramentu i pióra dla napisania tego listu, przy czym wyraził zdumienie, iż nie przyszło mi nigdy na myśl, sporządzić sobie atramentu ze sadzy i wody, lub soku roślin. Nie rozumiał, czemu dokonawszy tylu bardzo trudnych rzeczy, o tym właśnie zapomniałem. Na pytanie to, wyznaję, odpowiedzi nie znalazłem.\\r\\n\\r\\nPodarowałem kolonistom moją broń, a mianowicie: pięć muszkietów, trzy strzelby i trzy szpady.\\r\\n\\r\\nZ całego zapasu prochu zostało jeszcze półtorej beczki, gdyż po upływie pierwszych lat pobytu oszczędzałem, jak mogłem, amunicję.\\r\\n\\r\\nNauczyłem jeszcze pozostających na wyspie, jak mają hodować trzodę, tuczyć kozy oraz robić masło i ser.\\r\\n\\r\\nPoza tym przyrzekłem wpłynąć na kapitana, by im podarował jeszcze dwie beczki prochu oraz zapas nasion, za którymi sam tęskniłem ciągle nadaremnie. Wręczyłem im też worek grochu, otrzymany w podarku, zalecając, by go nie zjedli, ale wysiali aż do ostatniego ziarnka i rozmnożyli.\\r\\n\\r\\nNa tych rozmowach ubiegł wieczór i większa część nocy, a o świcie przybył kapitan, by mnie zabrać wraz z wiernym Piętaszkiem na pokład.\\r\\n\\r\\nBiedny chłopak z wielkim żalem opuszczał wyspę, tym więcej, że było stąd blisko do stałego lądu, gdzie mieszkało jego plemię.\\r\\n\\r\\nNajbardziej jednak trapiło go, że odjedzie, nie pożegnawszy starego ojca swego, a wyznaję, że mnie ta okoliczność smuciła.\\r\\n\\r\\nByłbym ostatecznie czekał powrotu Hiszpanów i starego Karaiba, ale kapitan oświadczył, że przy panującej obecnie ciszy morskiej podróż potrwa i tak długo, zaś okręt posiada bardzo mało prowiantu, zwłaszcza solonego mięsa, toteż odkładać wyjazdu nie można.\\r\\n\\r\\nPocieszałem tedy, jak mogłem, biednego Piętaszka, a najlepszy skutek odniosło, gdym mu pozostawił wolność pozostania i powrotu do ojczyzny.\\r\\n\\r\\nPopatrzył na mnie przerażony, jakbym go posądzał o jakąś straszną zbrodnię, potem zaś padł mi do nóg, objął me kolana i zawołał głosem przerywanym przez łzy:\\r\\n\\r\\n— Nie, panie! Nie, panie! Piętaszek zostać, gdzie jego dobry, kochany pan! Piętaszek kocha bardzo, bardzo, dużo swój stary ojciec, ale kocha bardzo, bardzo, dużo, więcej swój pan Robinson Crusoe!\\r\\n\\r\\nWzruszony wielce objąłem go w ramiona, a gdym mu zapowiedział, że niedługo wrócę na tę wyspę, by przekonać się, jak stoją sprawy kolonii, zaczął skakać, tańczyć i otarłszy łzy pomagał mi dzielnie pakować rzeczy, które chciałem zabrać ze sobą. Myśl, że zobaczy jeszcze ojca, pogodziła go z odjazdem.\\r\\n\\r\\nObszedłem raz jeszcze fortecę, pogłaskałem oswojone kozy i młode lamy, których stajnia mieściła się teraz w obrębie palisady, spojrzałem ze wzgórza na wyspę, objąłem wzrokiem lasy, strumienie, góry i uprawne pola, przez siebie założone, przywiodłem sobie na pamięć rozliczne przygody i przeżycia, związane z tym zakątkiem, złożyłem dzięki Bogu za wszystkie dobrodziejstwa, potem zaś wsiadłem do czółna czekającego u ujścia rzeczki.\\r\\n\\r\\nZ całego mienia zabrałem tylko wielką, stożkowatą czapkę futrzaną, parasol i jedną z papug, a wreszcie pieniądze, które tak długo leżały nietknięte, że sczerniały i utraciły blask.\\r\\n\\r\\nOkręt był gotów do odjazdu, ale najlżejszy nawet wietrzyk nie marszczył powierzchni morza, przeto odpłynąć dnia tego nie mogliśmy jeszcze.\\r\\n\\r\\nNad ranem przypłynęli dwaj z pięciu pozostałych i zaczęli błagać, by ich zabrać na pokład. Mówili, że trzej inni wszczęli kłótnię, tak iż nie byli pewni życia. Prosili kapitana, by ich nie zostawiał, gdyż wolą już zawisnąć na szubienicy w ojczyźnie.\\r\\n\\r\\nKapitan powiedział czepiającym się rozpaczliwie liny kotwicznej łotrzykom, że musi zasięgnąć zezwolenia namiestnika, potrzymał ich jeszcze chwilę we wodzie, gdy zaś złożyli przysięgę, że będą słuchać i wiernie pełnić wszelkie rozkazy, spuścił im czółno i wziął ich na pokład.\\r\\n\\r\\nTu otrzymali na powitanie porządną chłostę knutem o dziewięciu rzemieniach, zwanym „kotem o dziewięciu ogonach”, a potem okazało się, że są to dzielni i posłuszni marynarze.\\r\\n\\r\\nW godzinach przedpołudniowych wysłałem jeszcze na ląd czółno z przyrzeczonymi kolonistom zapasami, do których kapitan dołączył skrzynie marynarskie, zawierające ich prywatną własność, zwłaszcza odzież. Podziękowali bardzo serdecznie za ten dowód łaski, którego się wcale nie spodziewali.\\r\\n\\r\\nNie zaniedbałem oświadczyć dla ich uspokojenia, że o ile to będzie możliwe skieruję w stronę wyspy któryś z okrętów, tak by mogli z czasem wyjechać.\\r\\n\\r\\nPo południu podnieśliśmy kotwicę i ruszyliśmy w drogę.\\r\\n\\r\\nBył to, jak wskazywał kalendarz okrętowy, dzień 19 grudnia, roku Pańskiego 1686.\\r\\n\\r\\nSpędziłem przeto na wyspie dwadzieścia osiem lat, dwa miesiące i dziewiętnaście dni.\\r\\n\\r\\n\\r\\n\\r\\nRozdział czternasty\\r\\n\\r\\n— Robinson i Piętaszek przybywają do Anglii. — Synu, drogi synu! — Robinson zostaje przedsiębiorcą okrętowym i otrzymuje pomyślne wieści o stanie swych plantacji w Brazylii. — Udaje się w podróż i przybywa na wyspę.— Robinson spotyka Hiszpana, a Piętaszek swego starego ojca. — Co zaszło na wyspie w ciągu lat dziesięciu. — Odjazd Robinsona. — Zakończenie.\\r\\n\\r\\nPo długiej podróży przybyłem do Londynu dnia 11 czerwca roku Pańskiego 1687. Stanąłem po trzydziestopięcioletniej nieobecności znowu na ziemi ojczystej wraz z Piętaszkiem, którego ruch i życie tutejsze wprawiło w takie osłupienie, że nie mógł wyrzec słowa.\\r\\n\\r\\nPo upływie połowy ludzkiego żywota znalazłem się z powrotem w kraju cywilizowanym, pośród równych sobie, w ludnym mieście.\\r\\n\\r\\nA jednak jakże obcy się poczułem tutaj! Wysokie budynki i ciasne ulice dławiły mnie i niepokoiły, a w sercu tętniło ponadto trwożne pytanie, czy zastanę jeszcze przy życiu ojca i matkę?\\r\\n\\r\\nRychło znalazłem statek pobrzeżny, który nas obu zawiózł do Hull, skąd ruszyliśmy karetką pocztową do mego rodzinnego Yorku.\\r\\n\\r\\nWydało mi się tu bardziej jeszcze obco niż w Londynie. Nie zmieniły co prawda postaci stare ulice i domy, ale z okien spoglądały obce twarze na podstarzałego człowieka, który kroczył wraz z czarnym towarzyszem po kamienistym bruku, tak jakby nie nawykł doń wcale.\\r\\n\\r\\nSpotykałem samych nieznanych ludzi i dziwiło mnie to bardzo. Spodziewałem się zastać tu rówieśników swoich, a zapomniałem całkiem, iż ci, młodzi ongiś ludzie, dziś liczą lat pięćdziesiąt pięć i chylą się ku starości.\\r\\n\\r\\nW końcu stanąłem przed znanym dobrze domem.\\r\\n\\r\\n— Piętaszku! — powiedziałem wzruszony, kładąc dłoń na klamce. — Tutaj mieszkał ongiś ojciec mój!\\r\\n\\r\\n— Czy ojciec żyć jeszcze? — spytał z cicha, składając ręce.\\r\\n\\r\\n— Głos wewnętrzny powiada mi — odparłem — że Bóg raczy nam użyczyć radości powitania się jeszcze tu, na ziemi.\\r\\n\\r\\nTo rzekłszy otwarłem drzwi i wszedłem.\\r\\n\\r\\nW wąskiej sieni stały te same, stare szafy, ta sama woń przepajała wszystko, toteż uczułem się na nowo dzieckiem… młodzieńcem.\\r\\n\\r\\nW izbie mieszkalnej tykał głośno, powoli znany mi dobrze zegar wahadłowy. Słyszałem go doskonale przez zamknięte drzwi.\\r\\n\\r\\nBezwiednie chwyciłem ramię mego towarzysza. Zdjęliśmy kapelusze.\\r\\n\\r\\nOtworzyłem cicho… całkiem cicho…\\r\\n\\r\\nNikt się nie odezwał.\\r\\n\\r\\nPrzekroczyłem próg.\\r\\n\\r\\nZgrzybiały starzec o śnieżnych włosach siedział w fotelu o wysokich poręczach.\\r\\n\\r\\nNa szmer kroków naszych podniósł głowę.\\r\\n\\r\\n— Nie wiem, kim jesteś, czcigodny panie — rzekł głosem słabym, niepewnym, starczym — ale witam cię uprzejmie. Proszę, usiądź pan. Zaraz nadejdzie córka moja i spyta czym panu możemy służyć.\\r\\n\\r\\nPrzystąpiłem doń i ukląkłem.\\r\\n\\r\\n— Nie znasz mnie, panie? — spytałem ujmując jego dłoń.\\r\\n\\r\\n— Nie, nie znam! — odparł patrząc w mą brodatą twarz. — Oczy mi osłabły całkiem. Ale mimo to wydaje mi się, żem cię ongiś widywał, panie. Któż jesteś?\\r\\n\\r\\nNie mogąc wytrzymać wybuchnąłem płaczem.\\r\\n\\r\\n— Gdzież się to podziała córka moja? — mruknął starzec. — Uspokójcież się, drogi panie! — dodał. — Jeśli cię spotkało nieszczęście, a będę w stanie dopomóc, to uczynię to jak najchętniej! Córka moja zaraz wróci i rozmówi się z panem.\\r\\n\\r\\n— Nie spotkało mnie wcale żadne nieszczęście! — odparłem — Przeciwnie, Bóg obdarował mnie tym wielkim szczęściem, że mogę cię jeszcze widzieć, drogi ojcze mój. Czyż mnie naprawdę nie poznajesz, ojcze? Jestem Robinson, syn twój!\\r\\n\\r\\nStarzec wyprostował się i spojrzał uważnie. Wielka radość zabłysła w jego na poły zagasłych oczach. Potem podniósł drżące ramiona, otoczył mą szyję i przycisnął mnie do piersi.\\r\\n\\r\\n— Synu mój! — zawołał. — Syn utracony wrócił! Chwała bądź Bogu przedwiecznemu! O, teraz już zaprawdę mogę lec spokojnie w grobie!\\r\\n\\r\\nSzczęsny to był dzień.\\r\\n\\r\\nOjciec trzymał mnie ciągle przy sobie i nie puszczał mej ręki z dłoni.\\r\\n\\r\\nRadość siostry mojej była też wielka, a niebawem dom zaroił się sąsiadami i dawnymi znajomymi, którzy przybiegli, chcąc zobaczyć odzyskanego Robinsona i jego czarnego towarzysza.\\r\\n\\r\\nPoczciwy Piętaszek był bardzo uradowany szczęściem swego pana i zaczął opowiadać wszystko w sposób tak komiczny, że cały dom zawrzał niezmierną wesołością, a śmiał się nawet nieraz serdecznie sędziwy ojciec, który liczył obecnie sześćdziesiąt dziewięć lat.\\r\\n\\r\\nMatka moja zmarła już przed dwudziestu laty, ale, jak mi powiedział ojciec, udzieliła na łożu śmierci błogosławieństwa synowi.\\r\\n\\r\\nCałe tygodnie zbiegły na szczegółowym opowiadaniu dziejów mego życia i przygód, a zacny ojciec słuchał z wielką uwagą. Toteż każdą wolną chwilę spędzałem u jego boku, opowiadając, jak to Bóg miłosierny ochronił mnie przed dzikimi i zastawił mi stół obfity wśród bezludnej pustyni.\\r\\n\\r\\nZdarzyło się tak szczęśliwie, że mogłem przystąpić jako wspólnik do pewnego przedsiębiorstwa okrętowego w Hull, którą to sposobność pochwyciłem z radością.\\r\\n\\r\\nWłaściciele okrętu, którym ocaliłem kapitana, a tym samem statek i cały jego ładunek, ofiarowali mi w darze dwieście funtów szterlingów. Przyjąłem chętnie pieniądze, gdyż moje środki materialne były ograniczone, a musiałem dbać nie tylko o przyszłość własną, ale także mego, zacnego towarzysza.\\r\\n\\r\\nPrzez kilka jednak tylko miesięcy dane mi było osładzać ostatnie chwile drogiego ojca mego, którego Bóg rychło powołał do siebie.\\r\\n\\r\\nSpuściznę oddałem w całości osamotnionej teraz siostrze, a mogłem to uczynić tym łatwiej, że otrzymałem pomyślne wieści o stanie mych dawno kupionych plantacji w Brazylii, którymi zarządzali teraz synowie dawniejszego kierownika. Byli to ludzie uczciwi i chociaż sądzili, żem dawno zginął, teraz, dowiedziawszy się o mym powrocie, złożyli mi dokładne rachunki z obrotów, dokonywanych w ciągu tak długiego czasu.\\r\\n\\r\\nW siedem miesięcy po śmierci ojca otrzymałem od nich bardzo znaczną sumę jako czysty zysk za czas ubiegły. Wynosiła ona przeszło pięć tysięcy funtów szterlingów, a prócz tego w podarunku pięć pak cukrowych owoców, sto małych bryłek rodzimego złota oraz sześć pięknych skór lamparcich.\\r\\n\\r\\nZostałem tedy bogaczem. Kazałem kształcić Piętaszka we wszystkim, co znać musi człowiek cywilizowany i chrześcijanin, i po kilku latach wstąpił on jako pomocnik handlowy do naszego przedsiębiorstwa. Mimo to pozostał nadal mym serdecznym przyjacielem i drogim towarzyszem.\\r\\n\\r\\nNie opuściła mnie jednak żądza podróżnicza, a gdy zarządcy plantacji zaprosili mnie, bym sam przekonał się o stanie posiadłości moich, wyruszyłem razem z Piętaszkiem w podróż dnia 8 stycznia 1694 roku, kierując się przede wszystkim ku mojej wyspie.\\r\\n\\r\\nKazałem wyposażyć należycie najlepszy okręt naszego przedsiębiorstwa, którego kapitanem był mój krewniak, i naładować rzeczami, które mogły być przydatne kolonistom, a więc płótnem, kapeluszami, obuwiem i inną odzieżą, potem naczyniami i sprzętami gospodarczymi, dalej zaś pościelą, żelaziwem, bronią i amunicją, wśród której były też dwie armaty, sto beczek prochu, ołów, miecze, lance i halabardy.\\r\\n\\r\\nPodróż odbyła się bez szczególniejszych przypadków, pomyślny wiatr pędził nas przez Atlantyk i prędzej, niż się spodziewać było można, zarzuciliśmy kotwicę u wybrzeża wyspy, tuż przy ujściu rzeczki, niemal pod progiem mego dawnego mieszkania.\\r\\n\\r\\nPrzywołałem z kajuty Piętaszka i spytałem, czy wie, co to za ląd.\\r\\n\\r\\nSpojrzał, potem zaś zaczął klaskać w dłonie i wołać:\\r\\n\\r\\n— O, wiem… Tu… tu… tu!\\r\\n\\r\\nWyciągnął rękę w stronę góry, pod którą znajdowała się forteca, gdzieśmy mieszkali tak długo. Zaraz potem zaczął tańczyć i skakać, jakby był jeszcze dzikim. Z trudem wstrzymałem go, by nie skoczył z pokładu i nie dotarł wpław do wyspy.\\r\\n\\r\\n— Czy sądzisz, że zastaniemy tam ludzi? — spytałem. — Czy spodziewasz się zastać ojca swego?\\r\\n\\r\\nMilczał przez chwilę i łzy mu przysłoniły oczy.\\r\\n\\r\\n— O nie! — powiedział — Nie zastanę pewnie ojca mego. Umarł niezawodnie. Był już wówczas zgrzybiałym starcem.\\r\\n\\r\\n— Wszakże mój ojciec był jeszcze starszy, a zastałem go w pełnym zdrowiu! Nie martw się przed czasem. Czy widzisz kogo na wybrzeżu?\\r\\n\\r\\nPiętaszek wytężył wzrok, gdzie mimo lunety nie mogłem dostrzec żywej istoty. Ale oczy jego ostrzejsze były widać od szkieł, gdyż po chwili zawołał:\\r\\n\\r\\n— O tak, widzę mnóstwo ludzi, tu i tam!\\r\\n\\r\\nMiał zupełną słuszność.\\r\\n\\r\\nNazajutrz rano ruszyłem ku wybrzeżu łodzią pełną uzbrojonych marynarzy, gdyż nie wiedziałem, jakiego rodzaju ludzi spotkam na wyspie.\\r\\n\\r\\nWpłynęliśmy w ujście rzeczki, ja zaś wydałem rozkaz, by nikt przede mną nie postawił stopy na wybrzeżu.\\r\\n\\r\\nUjrzałem gromadkę ludzi, stojących w pewnej odległości, a pośród nich rozpoznałem z radością Hiszpana, któremu ocaliłem życie. Ale uprzedził mnie Piętaszek. Dostrzegł poza Hiszpanem ojca swego i żadna siła ludzka wstrzymać go nie była w stanie. Wyskoczył na wybrzeże i pomknął ku starcowi jak strzała.\\r\\n\\r\\nTrudno opisać scenę powitania. Piętaszek obejmował starca, całował go, głaskał po twarzy, potem wziął go na ręce, zaniósł do powalonego pnia, posadził na nim, położył się w trawie, głaskał mu i całował stopy, wstawał i patrzył nań jak znawca obrazów na piękny portret, brał za rękę, prowadził ostrożnie, to znów biegł raz po raz do łodzi, by mu przynieść kawałek cukru, chleba lub łyk wina, słowem coś smakowitego. Następnie posadził go znów w trawie i skakał wokoło, jakby stracił zmysły. Przez cały zaś czas gadał przy tym nieustannie, opowiadając ojcu swe przygody u białych ludzi, w dalekim kraju, poza wielką wodą.\\r\\n\\r\\nPodszedłem tymczasem do Hiszpana, którego poznałem doskonale, a on zbliżył się też na pół drogi ku mnie. Miał w ręku muszkiet i białą chorągiewkę parlamentariusza.\\r\\n\\r\\n— Señor! — powiedziałem doń — nie poznajesz mnie pan, widzę?\\r\\n\\r\\nNie rzekł słowa, tylko obrócił się, oddał broń idącemu za nim człowiekowi, potem podbiegł i chwyciwszy mnie wpół przycisnął w długim uścisku do piersi.\\r\\n\\r\\n— O, señor! — zawołał, gdy minęło pierwsze wrażenie i mógł przemówić. — Jakże się stało, żem nie rozpoznał zaraz rysów człowieka, który mi się ongiś zjawił jak anioł boski i ocalił z rąk ludożerców. Wówczas miałeś pan ogromną brodę, a dziś twarz pańska jest gładka.\\r\\n\\r\\nPotem skinął na innych, by się zbliżyli i spytał, czy chcę iść do mojej dawnej fortecy, którą mi pragnie oddać w posiadanie, a także pokazać, jak została powiększona i wzmocniona.\\r\\n\\r\\nZgodziłem się ochotnie, nie mogłem jednak poznać tego miejsca. Hiszpanie nasadzili tak gęsto drzew, że forteca była zgoła niedostępna temu, kto nie znał tajnych ścieżek i przesmyków.\\r\\n\\r\\nSpytałem, czemu tyle pracy włożyli w ubezpieczenie fortecy, on zaś odparł, że mieli po temu ważne powody, jak się sam przekonam z dalszego toku opowieści.\\r\\n\\r\\nOn i ziomkowie jego przeżyli niejedno od czasu przyjazdu na wyspę. Doznał wielkiego rozczarowania i zmartwił się bardzo, nie zastawszy mnie tutaj, jednocześnie jednak uradowało go, iż Opatrzność zesłała mi piękny okręt dla powrotu do ojczyzny. Nigdy też nie stracił nadziei, że mnie jeszcze kiedyś zobaczy.\\r\\n\\r\\nNastępnie zaczął długą opowieść o trzech pozostałych na wyspie… jak ich nazwał… barbarzyńcach i oświadczył, iż gdyby im pozostawiono swobodę działania, przybyli tu Hiszpanie żałować by musieli gorzko czasu spędzonego pośród ludożerców.\\r\\n\\r\\n— Nie bierz mi za złe, señor — powiedział — jeśli oznajmię, że musieliśmy ze względu na własne bezpieczeństwo rozbroić tych Anglików i wziąć ich pod swe rozkazy, nie tylko bowiem kazali nam służyć sobie, ale godzili nawet na nasze życie.\\r\\n\\r\\nOdparłem, że wyjeżdżając obawiałem się sam czegoś podobnego. Żałowałem też, iż nie mogę przedtem oddać wyspy wedle wszelkich form panu i pańskim towarzyszom tak, by uczynić stanowisko marynarzy, jak należało, zależnym. Powinszowałem mu też, że zdołał utrzymać w szrankach tych ludzi, co do których nie miałem żadnych złudzeń.\\r\\n\\r\\nTymczasem przyszła reszta Hiszpanów celem powitania mnie i zauważyłem, iż są to ludzie nader grzeczni, o zachowaniu obyczajnym i pełnym godności, jakie się nie zawsze spotyka nawet w najbardziej wykształconych sferach Anglii.\\r\\n\\r\\nOkręt stał u wybrzeża przez dni dwadzieścia pięć. Wraz z Piętaszkiem mieszkałem w swojej fortecy, słuchając sprawozdań kolonistów, robiąc wycieczki w różne miejsca mej dawnej posiadłości i oglądając osady Hiszpanów i Anglików.\\r\\n\\r\\nOpowiadano mi też szczegółowo historię ostatnich lat dziesięciu. Atkins i dwaj jego towarzysze wszczęli walkę ze spokojnymi Hiszpanami, napastowali ich i drażnili, tak że musieli się jąć przemocy aż do zupełnego obezwładnienia burzycieli porządku, zaś Hiszpanie postępowali potem z nimi uczciwie. Niebawem zalali wyspę ludożercy, a odparto ich i wystraszono dopiero po upartych walkach. Następnie pojechało pięciu kolonistów na stały ląd i przywieźli jedenastu czerwonoskórych mężczyzn i pięć kobiet. Te pięć kobiet wzięli oni sobie za żony i obecnie ludność wyspy wzrosła o dwadzieścioro dzieci.\\r\\n\\r\\nPrzeżycia i przygody kolonistów w ciągu tych lat dziesięciu były tak liczne i urozmaicone, że można by o tym napisać książkę obszerniejszą jeszcze niż niniejsza, nie wdaję się w to jednak, ponieważ chcę spisać tylko dzieje własnego życia.\\r\\n\\r\\nRozdałem własnoręcznie pomiędzy kolonistów broń i zapasy, czym im sprawiłem wielką radość. Osadziłem również dwu nowych kolonistów, cieślę i kowala, którzy się przyłączyli w Anglii do mojej wyprawy.\\r\\n\\r\\nPotem rozdzieliłem całą zdatną pod uprawę przestrzeń na określone części i osadziłem na nich każdego kolonistę z osobna, stosownie do życzeń i potrzeb, jakie który wyraził. Zachowałem sobie jednak prawo własności całej wyspy.\\r\\n\\r\\nAtkins i towarzysze jego stali się z biegiem czasu ludźmi statecznymi i rozsądnymi. Przewaga Hiszpanów wyszła im na korzyść, a spokojne usposobienie i obyczajne ich życie oddziałały w końcu na zdziczałych marynarzy.\\r\\n\\r\\nDałem Atkinsowi Biblię, którą przyjął ze szczerą wdzięcznością. Posłałem mu potem i towarzyszom jego z Anglii kilka byków, krów i świń, które się rychło bardzo rozmnożyły.\\r\\n\\r\\nNadszedł czas rozstania. Zebrałem raz jeszcze wkoło siebie mieszkańców wyspy, zaleciłem im, by żyli bogobojnie i pracowali wytrwale, a potem pożegnałem się z nimi.\\r\\n\\r\\nPiętaszek nie chciał się jednak rozstawać z ojcem, tak że musiałem zezwolić, by zacny ten chłopak zabrał starca do Anglii, gdzie, jak sądził, mieszkać muszą bogowie.\\r\\n\\r\\nAle los zaoszczędził mu tego rozczarowania, zmarł w drodze, znalazł swój grób w oceanie, a kochający syn żałował go długo.\\r\\n\\r\\nOpuściłem wyspę ze smutkiem, a jednak radowała mnie świadomość, że postąpiłem z jej mieszkańcami jak przystało człowiekowi i chrześcijaninowi.\\r\\n\\r\\nDzień odjazdu przypadł na 6 maja 1694 roku.\\r\\n\\r\\nSkierowaliśmy się ku południu, do Brazylii, gdzie znalazłem plantacje moje w pełni rozkwitu.\\r\\n\\r\\nPod koniec roku wróciłem do ojczyzny.\\r\\n\\r\\nTutaj, jak sądzę, dożyję reszty dni żywota mego. Sądząc po licznych siwych nitkach we włosach mego Piętaszka oraz innych oznakach, widzę, że jestem starcem, który stoi już niedaleko bram wieczności. Tam to właśnie skieruję się w ostatniej mojej podróży.\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/robinson-crusoe.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Daniel Defoe, Robinson Kruzo: jego życia losy, doświadczenia i przypadki, tłum. i oprac. Franciszek Mirandola, Instytut Wydawniczy \"Zdrój\", Warszawa 1924\\r\\n\\r\\nWydawca: Fundacja Nowoczesna Polska\\r\\n\\r\\nPublikacja zrealizowana w ramach projektu Wolne Lektury (http://wolnelektury.pl). Reprodukcja cyfrowa wykonana przez Bibliotekę Narodową z egzemplarza pochodzącego ze zbiorów BN.\\r\\n\\r\\nOpracowanie redakcyjne i przypisy: Marta Niedziałkowska, Aleksandra Sekuła, Aleksandra Żurek.\\r\\n\\r\\nISBN-978-83-288-2198-9\\r\\n',\n",
       " 'Rudyard Kipling\\r\\n\\r\\nKsięga dżungli\\r\\ntłum. Franciszek Mirandola\\r\\n\\r\\nISBN 978-83-288-2351-8\\r\\n\\r\\n\\r\\n\\r\\n\\r\\nPrzedmowa\\r\\n\\r\\nZazwyczaj, gdy się pojawia książka tego rodzaju, specjaliści zasypują autora nader hojnie pytaniami, skąd czerpał materiał. Toteż na wstępie czynię zadość ich ciekawości i śpieszę z wyjaśnieniem oraz podziękowaniem dla mych łaskawych informatorów.\\r\\n\\r\\nW pierwszej linii poczuwam się do gorącej wdzięczności wobec czcigodnego, uczonego i zasłużonego Bahadur Szacha, słonia jucznego Rządu Indyjskiego, zarejestrowanego w spisie pod liczbą 174, który wraz z uroczą swą towarzyszką, genialną Pudmini, dostarczył mi mnóstwo nieocenionych szczegółów do ustępu pt. Tumaj, przyjaciel słoni. Szczegóły owe weszły także do opowieści pt. W służbie królowej.\\r\\n\\r\\nOpowieść pt. Bracia małego Mauli powstała na podstawie danych zebranych w różnych czasach i miejscach, otrzymanych od mnóstwa cnych P. T. informatorów, którzy pragną zachować jak najściślejsze incognito.\\r\\n\\r\\nW tym miejscu winien jeszcze autor wyrazić hołd swój pewnemu hinduskiemu dżentelmenowi, którego rezydencja mieści się na stromych lesistych szczytach gór Jakko. Śpieszę tedy wyrazić mu swą, uszczypliwą może nieco, estymę, wymownie kreśląc podziwu godne cechy charakterystyczne jego rasy, zaprawdę bardzo starej, którą nazwałbym — prezbiteriańską.\\r\\n\\r\\nOgromnie dużo zawdzięczam również mędrcowi — *Sachi* — owemu niezmordowanemu w badaniach i przemyślnemu jeżozwierzowi, członkowi rozproszonego niedawno szczepu ludów seeoneeńskich. Ten dzielny artysta, który węszył wszędzie i wycierał wszystkie kąty, zaznajomił mnie z wieloma lokalnymi sprawami południowych Indii. Wraz ze swym mistrzem zwiedzał on wielką połać kraju, pociągnięty urokiem, pięknością i rodzinną kulturą wielu wiosek i osiedli i odeń to otrzymałem mnóstwo ważnych wiadomości odnośnie do ludowych zwyczajów i obyczajów.\\r\\n\\r\\nDużo z nich weszło do opowiadania pt. Na Tygrysa, Łowy węża Kaa oraz Bracia małego Mauli.\\r\\n\\r\\nOdnośnie do ustępu Riki-tiki-tavi autor oświadcza, że wszystko winien jest uprzejmości jednego z najwybitniejszych herpetologów Górnych Indii, nieustraszonemu badaczowi, którego hasłem jest „żyć to wiedzieć”. Ów nieśmiertelnej sławy, samoistny mędrzec poświęcał nieraz swe życie, kierując się tą maksymą przy badaniu naszych wschodnich tenatofidii („jadowitych”).\\r\\n\\r\\nSzczęśliwy przypadek w podróży sprawił również, że autor, jadąc statkiem „Cesarzowa Indii”, miał za współpasażera pewnego maleńkiego informatora. Ile wziął odeń nieocenionych szczegółów, sam czytelnik osądzić zechce, przeglądając opowiadanie pt. Biała foka.\\r\\n\\r\\n\\r\\n\\r\\nBracia małego Mauli\\r\\n\\r\\n\\r\\nNoc nadchodzi, to pora łupów sępa Chila\\r\\nI nietoperza Manga, i innego zwierza.\\r\\nLudy dżungli bój zaczną lub wznowią przymierza,\\r\\nBo nadszedł czas turnieju, wielka łowów chwila.\\r\\nWalczcież dzielnie, o ludy, póki dzień nie wstawa,\\r\\nSzanując jednak wiernie stare dżungli prawa.(Nocna pobudka ostępu)\\r\\n\\r\\nSkwarny to był wieczór, kiedy około siódmej przebudził się wilk-ojciec, śpiący dotąd w jaskini na płaskowzgórzu Seeonee położonej i zaczął przeciągać powoli, z namysłem łapy, chcąc wygnać rozleniwienie senne i przywrócić gibkość kończynom. Matka-wilczyca leżała z nosem utkwionym w czeredę czworga wilcząt, które ruszały się niespokojnie, piszcząc. Przez otwór wejściowy jamy zaglądała pyzata twarz miesiąca.\\r\\n\\r\\n— Uu! — mruknął wilk — Czas na polowanie!\\r\\n\\r\\nWłaśnie chciał ruszyć na łowy, gdy nagle w wejściu zjawił się cień jakowegoś małego stworzenia o puszystym ogonie i zaskowyczał głos:\\r\\n\\r\\n— Szczęśliw bądź zawsze, o wielki wodzu wilków! Niech ci się darzą dziatki, niech mają ogromne białe kły i niech w sercu swym nie zapomną nigdy o nieszczęsnym głodomorze!\\r\\n\\r\\nGłos ten wydawał szakal, zwany Tabaki-pieczeniarz. Marną ową stworą gardzą zazwyczaj wilki dżungli Hindostanu, bowiem jest to natrętny gałgan, wywołuje intrygi, plotkuje, wadzi jedne rody zwierząt z innymi, a przy tym żywi się wstrętnymi odpadkami po śmietnikach wiejskich, pożerając nawet szmaty i kawałki rzemieni. Jednocześnie zwierzęta obawiają się szakala-pieczeniarza, popada on bowiem łatwo we wściekliznę, a w takim razie porzuca wrodzoną tchórzliwość, biega po całym lesie i kąsa każde stworzenie, jakie dosięgnąć może. Staje się tak straszny, że sam nawet tygrys zmyka przed nim, wścieklizna bowiem to największa hańba, jaka spaść może na zwierzę dżungli. Zwą ją one — *devanee*, czyli szaleństwem i chronią się przed owym złem na wszelkie sposoby.\\r\\n\\r\\n— Wejdź i poszukaj! — odparł oschle wilk-ojciec — Chociaż, o ile wiem, nie ma tutaj żadnego pożywienia.\\r\\n\\r\\n— Naturalnie! — rzekł przypochlebnie Tabaki — Nie ma może jadła godnego wilka, ale mizerota jak ja, zadowoli się byle jaką kosteczką! Czyliż nam — *gidurlogom* (ludowi szakali) — wolno przebierać i w pożywieniu?\\r\\n\\r\\nZaczął węszyć i niebawem wygrzebał gdzieś w kącie sarnią kostkę z odrobiną mięsa. Przykucnął i zaczął smacznie zajadać.\\r\\n\\r\\n— Bardzo dziękuję za tak gościnny poczęstunek! — zawołał mlaszcząc językiem — Ach! Co za uroczy młodzieńcy! — dodał, patrząc na młode wilczki — Jakże bystre mają oczy i to w tak młodym wieku! Hm… hm… prawda… dzieci władcy dorastają bardzo prędko!\\r\\n\\r\\nTabaki wiedział dobrze, że nie należy chwalić dzieci w oczy. Uczynił to jednak, by nasycić się zakłopotaniem wilka i wilczycy. Przez chwilę siedział cicho, rozkoszując się złośliwą uwagą swoją, potem zaś rzekł:\\r\\n\\r\\n— Wielki Shere Khan przenosi się na inne miejsce. Słyszałem, że od najbliższego nowiu zacznie tutaj polować.\\r\\n\\r\\nShere Khan, wielki tygrys, mieszkał dotąd nad rzeką Wajgungą, odległą o jakichś dwadzieścia mil.\\r\\n\\r\\n— Nie wolno mu uczynić tego! — zawarczał wilk gniewnie — Prawa dżungli zabraniają nachodzenia cudzych obszarów łowieckich bez zawiadomienia i pozwolenia właścicieli. Przepłoszy nam zwierzynę w obrębie przynajmniej dziesięciu mil i to jak na złość właśnie teraz, gdy ja muszę polować za dwoje.\\r\\n\\r\\n— Matka moja — rzekła łagodnie wilczyca — słusznie zwała go „kuternogą”… *lungri*… Od małego utyka na jedną łapę i dlatego poluje tylko na bydło domowe. Musiał pewnie doprowadzić do wściekłości farmerów znad Wajgungi, ucieka przed nimi i zjawia się, by tutaj uczynić to samo. Oczywiście niebawem przetrząsną w poszukiwaniu za nim całą dżunglę. Zapewne ucieknie, ale mściwi ludzie podpalą trawę i my i dzieci nasze będziemy się musieli również wynosić. To wszystko zawdzięczać będziemy przeklętemu Shere Khanowi.\\r\\n\\r\\n— Czy mam mu powiedzieć, jakie dlań żywicie uczucia? — spytał Tabaki.\\r\\n\\r\\n— Milcz! — szczeknął wilk gwałtownie — Wynoś mi się stąd razem z twym kulawym chlebodawcą! Dość łajdactw i tak narobiłeś dziś!\\r\\n\\r\\nTabaki odrzekł spokojnie:\\r\\n\\r\\n— Idę. Mogłem, co prawda, oszczędzić sobie przynoszenia wam wieści, bo oto, jak sami słyszycie, zapewne Shere Khan przybył osobiście i siedzi w pobliskich zaroślach.\\r\\n\\r\\nWilk nastawił uszu.\\r\\n\\r\\nOd strony łąki zbiegającej w dół ku strumieniowi doleciał wrzask gniewny, donośny podrażnionego tygrysa, który chybił w skoku na zdobycz i nic sobie nie robi z tego, że dowie się o jego porażce cała dżungla.\\r\\n\\r\\n— Dureń — powiedział wilk — Któż zaczyna robotę od takiego krzyku? Czy sądzi, że nasze jelenie są podobne do jego spasionych byków znad Wajgungi?\\r\\n\\r\\nPrzerwała mu wilczyca:\\r\\n\\r\\n— Cicho bądź! Nie na wołu ni jelenia poluje on tej nocy, ale na człowieka!\\r\\n\\r\\nRyk tygrysa przemienił się w pomruk, a głos dolatywał nie z jednego punktu, ale jakby zewsząd. Jest to sztuczka znana dobrze, a wprawia w takie osłupienie ludzi spędzających noc w dżungli i tak ich myli, że często chcąc uciekać, sami wpadają tygrysowi w szpony.\\r\\n\\r\\n— Poluje na człowieka? — zdziwił się wilk, szczerząc kły — Czyż tedy zabrakło już glist i żab w bagniskach, że zabiera się do ludzi i to w dodatku na naszym obszarze?\\r\\n\\r\\nSłuszne i mądre prawa dżungli wzbraniają zwierzętom zabijać człowieka. Dozwolone to jest tylko, gdy idzie o pokazanie dzieciom, jak należy walczyć z ludźmi, a i wówczas polowanie takie musi się odbywać z dala od rodzimego lasu, poza terytorium gminy własnej, czy rodu. Prawo to uzasadnione jest względami natury praktycznej. Zamordowanie człowieka wywołuje niechybnie najście na dżunglę ludzi białych, z karabinami, siedzących na słoniach, otoczonych krajowcami uzbrojonymi w hałaśliwe gongi, pochodnie i inne straszne przyrządy. Gdy taka czereda zwali się do lasu, źle się dzieje mieszkańcom dziewiczych borów. Zwierzęta tłumaczą sobie owo prawo inaczej. Nie przystoi, powiadają, dzielnemu łowcy uganiać się za człowiekiem, który jest najsłabszym ze stworzeń i nie posiada naturalnych narządów obrony. W dodatku ponoć wszyscy zjadacze ludzi parszywieją rychło i wypadają im zęby.\\r\\n\\r\\nPomruk tygrysi rósł coraz bardziej, aż przemienił się w potężny okrzyk bojowy. Widocznie zwierz rzucił się na zdobycz.\\r\\n\\r\\nAle niezwłocznie zabrzmiało przeraźliwe, naprawdę niegodne tygrysa wycie Shere Khana.\\r\\n\\r\\n— Nie powiodło mu się coś! — powiedziała wilczyca.\\r\\n\\r\\nWilk-ojciec wychylił się z jamy i usłyszał wyraźnie dziki pomruk gniewu i warczenie Shere Khana miotającego się w zaroślach.\\r\\n\\r\\n— Niedołęga. Skoczył na ognisko rozłożone przez drwali i poparzył sobie łapy. Tabaki jest przy nim.\\r\\n\\r\\n— Ktoś idzie wzgórzem! — powiedziała wilczyca, nastawiając jedno ucho — Uważaj!\\r\\n\\r\\nW zaroślach rozległ się trzask gałęzi. Wilk zebrał się w sobie i złożył do skoku. Szkoda, drodzy czytelnicy, że nie mogliście widzieć, co się teraz stało. Oto wilk-ojciec odrzucił się od ziemi potężnie i cisnął wprzód całe ciało, ale nagle wywinął się prosto w górę, podleciał jak ptak w powietrze na kilka stóp i spadł na to samo niemal miejsce. Zatrzymał się tedy w skoku, zmieniwszy zamiar.\\r\\n\\r\\n— To człowiek! — warknął ze złością — Maleńki człowiek! Popatrz no, matko!\\r\\n\\r\\nZobaczyli tuż przed sobą małego brunatnego chłopczynę, wspartego na kijku. Był tłusty, nagusieńki i stąpał z trudem niemałym. Naprawdę, nic chyba podobnego nie zjawiło się dotąd w wilczym osiedlu. Malec stał już przed wilkiem z podniesioną głowiną i śmiał się w najlepsze.\\r\\n\\r\\n— To ma być człowiek? — zdziwiła się wilczyca — Nie widziałam nigdy takiego człowieka! Przynieś go do jamy.\\r\\n\\r\\nWilki, nawykłe przenosić swe małe, umieją to czynić tak delikatnie, że mogłyby wziąć w paszczę jajko, nie uszkadzając go. Toteż, mimo że zęby zwierzęcia objęły małe ciałko, nie zadrasnęły skóry dziecka, które za chwilę leżało pośród wilcząt u łona karmicielki.\\r\\n\\r\\n— Jaki ładniutki! Jaki golutki! Jaki śmiały! — dziwowała się wilczyca.\\r\\n\\r\\nDziecko szukało wolnej sutki u ciepłej piersi przybranej matki.\\r\\n\\r\\n— Ho… ho… jaki mądry! Zabiera się do ssania! Więc to jest małe szczeniątko ludzkie? Chyba nie ma na świecie drugiej wilczycy, która by się mogła poszczycić takim wychowankiem!\\r\\n\\r\\n— Podobno stało się tak już raz, doszły mnie słuchy, ale nie zdarzyło się to ani w rodzie naszym, ani w tych czasach! — powiedział ojciec poważnie — Jest goły, słaby, mógłbym go po prostu rozdeptać nogą, a jednak patrzy mi prosto w oczy, nie odczuwając strachu.\\r\\n\\r\\nW tej chwili zaćmiło się wejście do jamy, albowiem cały otwór wypełnił olbrzymi, kanciasty łeb i potworny kark Shere Khana. Tygrys starał się wcisnąć do środka, a Tabaki stojący za nim skomlił:\\r\\n\\r\\n— Władco dżungli, malec tutaj się schował!\\r\\n\\r\\n— Co widzę? To Shere Khan! — zawołał wilk-ojciec, błyskając wściekle oczyma — Wielki to dla mnie zaszczyt! Czego życzysz sobie, kuternogo?\\r\\n\\r\\n— Oddaj mi łup! Mały człowiek schował się tutaj… Oddaj mi go zaraz!\\r\\n\\r\\nShere Khan rzeczywiście poparzył sobie łapy, skoczywszy na ognisko drwali, a przeto popadł w wielką wściekłość. Nie obawiał go się jednak ojciec-wilk, wiedząc dobrze, że dla tygrysa otwór jamy jest za szczupły. Tkwił on też w nim głową i karkiem i nie mógł się ruszać podobnie, jak by nie mógł występować zaczepnie człowiek wtłoczony w beczułkę.\\r\\n\\r\\n— Wilki są wolnym ludem! — zawołał ojciec-wilk — Słuchają tylko wodza własnego rodu, nie robią sobie natomiast nic z bydłobójców, choćby byli pomalowani w pręgi. Mały człowiek jest naszym łupem i zrobimy z nim, co nam się spodoba!\\r\\n\\r\\n— Ho… ho…! — zaryczał tygrys — Cóż to za głupie przechwałki! Czyż mam tkwić nosem w tej śmierdzącej budzie? Oddaj mi natychmiast co moje! Słyszysz, parszywy psie? Shere Khan do ciebie mówi!\\r\\n\\r\\nGłos tygrysa roztętnił się donośnie w jamie. Matka-wilczyca zerwała się z posłania, poskoczyła ku napastnikowi, utopiła świecące niby księżyce ślepia w rozgorzałych źrenicach jego i zawarczała:\\r\\n\\r\\n— Słuchaj, *lungri*, słuchaj, kuternogo, tego co ci powiem ja, *raksha*, wilczyca, zwana szatanem. Mały człowiek jest mój, będzie żył i na złość tobie będzie polował razem z naszym rodem. Przekonasz się, skrytobójco, pożeraczu niemowląt, łowco zdechłych ryb i śmierdzących żab, że niedługo ten malec rozpocznie polowanie na ciebie! Wynoś mi się precz! Słyszysz? Inaczej klnę się na sambhura, którego dziś upolowałam, — nie żywię się bowiem jak ty padliną — że będziesz zmykał za chwilę, oparzony niedołęgo, kulejąc lepiej jeszcze, jak to czynisz od chwili, kiedy cię matka na świat wydała. Wynoś mi się stąd zaraz, powiadam!\\r\\n\\r\\nWilk-ojciec spojrzał ze zdumieniem. Wspomniał one czasy, kiedy zdobył swą żonę w uczciwej, a zaciekłej walce z pięciu rywalami. Nie darmo zyskała ona czasu wypraw łowieckich całego rodu miano szatana, czyli *rakshy*. Zmiarkował to snadź i Shere Khan, że nie da rady wilczycy, zwłaszcza w danej sytuacji, bo będzie walczyła do upadłego. Wycofał się tedy z ciasnego otworu, a poczuwszy się na wolnej przestrzeni, warknął zaciekle:\\r\\n\\r\\n— Każdy pies śmiały jest na własnym śmietniku! Przekonamy się, co powie ród wasz o tym głupim pomyśle hodowania człowieka w wilczej jamie. Malec jest mój i prędzej czy później wpadnie w moją paszczę! Zapamiętajcie to sobie, złodzieje o puszystych ogonach!\\r\\n\\r\\nWilczyca wróciła do małych, pomrukując z irytacji, a wilk-ojciec rzekł poważnie:\\r\\n\\r\\n— Muszę przyznać słuszność Shere Khanowi. Należy malca pokazać rodowi. Czy chcesz go naprawdę chować, matko?\\r\\n\\r\\nOburzyła się.\\r\\n\\r\\n— Po cóż pytasz o to? Przywlókł się tutaj sam jeden biedny, naguteńki, mrący głodem i nie bał się wcale. Odepchnął jedno z moich małych i ssie. Ten drab byłby go porwał i zaniósł nad Wajgungę, a tymczasem ludzie naszych okolic urządziliby wielką obławę, mszcząc śmierć malca. Ładnie byśmy wyglądali wszyscy! Naturalnie, zatrzymam go w jamie. Leż sobie mój maleńki, mój *Mauli*, moja droga żabko! Przyjdzie czas, że zapolujesz na kulawego Shere Khana, jak on polował na ciebie.\\r\\n\\r\\n— Zobaczymy, co powie rada! — zauważył wilk-ojciec.\\r\\n\\r\\nWedle praw dżungli każdy wilk pojąwszy żonę, żyje osobno w swej jamie, ale skoro jego wilczęta podrosną na tyle, że mogą biegać, winien przywieść je na zgromadzenie rady, odbywające się raz w miesiącu przy pełni księżyca. Ma to na celu stwierdzenie ich tożsamości i nadanie praw rodu, którego stają się członkami. Po oględzinach młode wilczki udają się do rodziców, żyją z nimi, wzrastają i dopóki nie upolują pierwszej sarny, żadnemu wilkowi z tego samego rodu nie wolno ich zaczepiać ani ranić. Prawo to nie zna łaski i wilk, który by zabił młodzieńca, zostaje natychmiast ukarany śmiercią na miejscu czynu. Każdy chyba przyzna, że prawo to jest mądre i słuszne.\\r\\n\\r\\nGdy wilczęta zaczęły już biegać, wilk-ojciec i wilczyca-matka zaprowadzili je wraz z Maulim-żabką na Skałę Rady, czyli otoczony złomami skalnymi wierzchołek wzgórza, gdzie było dość miejsca dla obrad stu wilków co najmniej.\\r\\n\\r\\nNa płaskim bloku skalnym, pośrodku wzgórza leżał wyciągnięty wielki, siwy już wilk-samotnik, tak silny, sprytny i mądry, że został obrany naczelnikiem rodu. Wokół niego przysiadło około czterdzieści wilków różnej wielkości i maści. Byli tam weterani o sierści przypominającej borsuka, tak potężni, że w pojedynkę zarzynali z łatwością rosłe jelenie dżungli, a obok nich widniały czarniawe, trzyletnie wilczury, zadzierżyste i butne, pewne, że potrafią dokazać tejże samej sztuki. Akela-samotnik już od roku był naczelnikiem rodu. W życiu zdarzyło mu się niejedno, kilka razy wpadał do dołu najeżonego palami, był tak zbity kijami, że porzucono go jako trupa, toteż posiadał wiele doświadczenia i znał się na podstępach i chytrości ludzi.\\r\\n\\r\\nRozprawy na Skale Rady były bardzo zwięzłe. Wokół zasiedli rodzice wilcząt, które igrały wesoło pośrodku. Od czasu do czasu zbliżał się do tej gromadki starszy wilk, przyglądał się bacznie to temu, to innemu malcowi, a potem wracał w milczeniu na swoje miejsce. Czasem któraś z matek wysuwała swe dziecko na środek zalanej księżycowym światłem polanki, by nie zostało przypadkiem pominięte. Akela leżał na swym głazie i powtarzał raz po raz:\\r\\n\\r\\n— Znacie prawo… znacie je dobrze! Badajcież tedy dobrze, o wilki!\\r\\n\\r\\nMatki powtarzały wołanie niespokojnymi głosami:\\r\\n\\r\\n— Badajcież uważnie… badajcież uważnie, o wilki!\\r\\n\\r\\nMatka-wilczyca uczuła, że grzywa jeży jej się na karku, gdy mąż wysunął Mauli-żabkę na środek koła. Malec rzucił się zaraz ze śmiechem na ziemię i zaczął skwapliwie zbierać iskrzące się w świetle, połyskliwe krzemienie.\\r\\n\\r\\nAkela leżał dalej spokojnie z łbem pomiędzy łapami i naszczekiwał monotonnie:\\r\\n\\r\\n— Badajcie uważnie, o wilki!\\r\\n\\r\\nNagle spoza skalnych złomów doleciał głuchy ryk tygrysa.\\r\\n\\r\\n— Malec jest moim łupem! Oddajcie mi go natychmiast. Cóż wolnemu rodowi po małym człowieku?\\r\\n\\r\\nAkela nie potrząsnął nawet uszyma. Powtarzał dalej swoje:\\r\\n\\r\\n— Badajcież uważnie, o wilki! Wolny ród nie słucha innych rozkazów ponad własne prawo! Badajcież dobrze, o wilki!\\r\\n\\r\\nRozległy się wokół szemrania, a któryś z młodych wilków zwrócił się do Akeli i powtórzył pytanie Shere Khana:\\r\\n\\r\\n— Cóż wolnemu rodowi po małym człowieku?\\r\\n\\r\\nPrawo dżungli powiada, że w razie sporu, czy młode szczenię ma należeć do rodu, czy nie, o tej jego przynależności rozstrzygają dwa głosy przychylne członków rodu, oczywiście z pominięciem głosów rodziców.\\r\\n\\r\\n— Kto głosuje za małym człowiekiem? — spytał Akela — Kto spośród członków wolnego rodu chce, by przyjąć ludzkie szczenię do gromady?\\r\\n\\r\\nZaległa cisza. Matka-wilczyca uczuła, że musi stoczyć teraz walkę, a zarazem, że będzie to ostatnia walka w jej życiu.\\r\\n\\r\\nNaraz ozwał się ciężki, spasły, brunatny niedźwiedź Balu, jedyny obcy przypuszczony do rodu, wykładający wilczętom prawo dżungli. Balu wszędzie był mile widziany, albowiem nie spierał się z nikim o łup, żywił się miodem dzikich barci, orzechami i korzonkami.\\r\\n\\r\\n— Ja daję głos za małym człowiekiem! Ja głosuję za szczenięciem ludzkim! Cóż nam złego może uczynić Mauli-żabka? Nie mam daru wymowy, ale mówię prawdę. Pozwólcie mu pozostać pośród gromady wilków, ja zaś będę go uczył praw dżungli.\\r\\n\\r\\n— To głos jeden! — powiedział Akela — Któż daje głos drugi? Balu, nauczyciel dzieci naszych, oświadczył się za szczenięciem ludzkim, któż spośród rodu przyłącza się do jego zdania?\\r\\n\\r\\nWtem cień jakiś zamajaczył na zalanej światłem polance. Była to Bagera, pantera czarna. Sierść jej kruczej barwy, w pełnym, księżycowym świetle łyskała srebrnymi cętkami, niby mieniący się jedwab czarny. Wszyscy znali Bagerę i spośród całego rodu żaden wilk nie ośmieliłby się stawać wbrew jej zamysłom. Była przebiegła jak Tabaki, popędliwa jak dziki bawół, a nieustraszona jak ranny słoń. Natomiast słodki jej głos przypominał patokę cieknącą po pniach drzew z dzikich barci leśnych, a włos przewyższał miękkością puch najdelikatniejszy.\\r\\n\\r\\n— Czcigodny Akelo i wy członkowie wolnego ludu wilków! — powiedziała — Co prawda nie przystoi mi zabierać głosu w waszym zespole. Atoli ogólne prawo dżungli powiada, że jeśli idzie o spór, dotyczący niedorostka, jakiegokolwiek bądź narodu puszczy, wolno o losie jego i życiu wyrokować za pomocą okupu. Tak mówi prawo, nie objaśnia zaś komu wolno okup ten złożyć. Tedy nie jest zabronione, by członek jednego rodu składał okup za członka rodu innego! Czy nie mam racji?\\r\\n\\r\\n— Masz rację! Najzupełniejszą rację! — wrzasnęła czereda młodych, wiecznie głodnych wilków.\\r\\n\\r\\n— Słuchajmy Bagery! — ozwali się wszyscy — Szczenię ludzkie może zostać okupione! Prawo wyraźnie zezwala na to!\\r\\n\\r\\n— Nie mam prawa głosować w waszym rodzie! — powiedziała Bagera — Proszę was o pozwolenie przemawiania w tej sprawie.\\r\\n\\r\\n— Mów! Mów!— wrzasnęło całe zgromadzenie.\\r\\n\\r\\n— Jest to rzeczą nikczemną mordować nagie, bezbronne szczenię. Zważcież przy tym, że gdy malec podrośnie i utyje, stanie się znacznie lepszym kąskiem. Balu głosował za tym, by żył w waszym rodzie, ja głosuję za pomocą okupu, dodając do jego głosu młodego, tłustego bawołu, którego przed chwilą zadusiłam o małe pół milki stąd. Spożyjcież go ze smakiem, ale proszę, przyjmijcie małe ludzkie szczenię, wedle prawa, do swego rodu. Sądzę, że nic temu nie stoi na przeszkodzie?\\r\\n\\r\\nZaczęły się burzliwe narady, na ogół jednak przychylne dla malca.\\r\\n\\r\\n— Mniejsza z tym! Zginie i tak czasu pory deszczowej! Zginie od żaru słońca w lecie! Cóż nam szkodzić może ta goła żaba? Niech sobie biega z wilkami! Gdzież ten bawół, Bagero! Pokaż nam! Trzeba przyjąć okup!\\r\\n\\r\\nPośród tego rozbrzmiewało nieustanne naszczekiwanie Akeli:\\r\\n\\r\\n— Badajcie dobrze, o wilki! Badajcie dobrze!\\r\\n\\r\\nMalec pozostał zupełnie obojętny na to wszystko, nie zważał wcale na wilki, które go przychodziły oglądać i bawił się kamykami.\\r\\n\\r\\nZa chwilę całe zgromadzenie udało się na poszukiwanie bawołu, a na Skale Rady pozostali tylko Akela, Bagera, Balu i sprzymierzone z Maulim wilki. Shere Khan porykiwał w dali, rozgniewany porażką i niemożnością odzyskania swego łupu.\\r\\n\\r\\n— Wyj sobie, wyj! — szydziła Bagera. — Znam się na ludziach i pewna jestem, że ten malec zmusi cię do skomlenia z innego zgoła tonu.\\r\\n\\r\\n— Rad jestem, że się tak stało! — powiedział Akela. — Ludzie, to przemyślne stworzenia. Ten malec może nam się nieraz przydać.\\r\\n\\r\\n— Tak … Tak — odrzekła Bagera — może się bardzo przydać, zwłaszcza, że nikt nie może łudzić się, iż panowanie jego nad rodem trwać będzie w nieskończoność.\\r\\n\\r\\nZmilkł Akela. Przez myśl mu przeszło, że może niedaleki już dzień, kiedy zostanie zabity przez wilki jako stary i niedołężny wódz, by ustąpić miejsca innemu, który po pewnym czasie dozna tego samego losu.\\r\\n\\r\\n— Zabierz go z sobą — rzekł do wilka-ojca — i wychowuj, jak przystało kształcić członka wolnego ludu!\\r\\n\\r\\nMauli-żabka został w ten sposób przyjęty do rodu wilków seeoneeńskich, okupiony bawołem oraz życzliwym wstawiennictwem mądrego Balu.\\r\\n\\r\\nMusicie, czytelnicy, przerzucić się myślą przez okres jakichś lat dziesięciu czy jedenastu i w wyobraźni tylko własnej przedstawić sobie ów dziwny żywot małego Mauli pośród wilków, gdyż, chcąc wszystko opisać, musiałbym stworzyć mnóstwo książek.\\r\\n\\r\\nWychowywał się razem z wilczętami, które jednak, jak to łatwo zrozumieć, wyrosły na stare wilki, gdy tymczasem on był ciągle jeszcze małym chłopcem. Wilk-ojciec wyuczył go, jak się ma starać o żywność oraz tłumaczył mu wszystko, co go otaczało w dżungli. Z czasem zrozumiał, co znaczy najlżejsze drgnienie źdźbła trawy, powiew ciepłego wiatru w nocy, krzyk sowy w dziupli drzewa, szmer na korze pnia, spowodowany przez przysiadającego na chwilę nietoperza lub pluśnięcie rybki w wodzie. Te wszystkie odgłosy poznał dokładnie i zaznajomił się z nimi tak dobrze, jak człowiek z codziennymi swymi zajęciami zawodowymi.\\r\\n\\r\\nGdy się nie uczył, grzał się na słońcu i spał, potem szukał pożywienia i zasypiał znowu. Gdy czuł, że jest brudny lub że mu gorąco, zanurzał się w jednej z leśnych sadzawek, a chcąc dobrać się do miodu, którego spożywanie wraz z orzechami zalecił mu Balu i który mu smakował nieraz lepiej niż surowe mięso — wdrapywał się poń na drzewa. Tej to sztuki wyuczyła go Bagera. Siedząc na gałęzi, wabiła go do siebie, a Mauli wspinał się w górę, zrazu niezdarnie jak opasły rosomak, potem jednak, nabrawszy wprawy, hulał pośród gałęzi, niby płowa małpa.\\r\\n\\r\\nMiał swe miejsce na Skale Rady podczas zebrań wilków i przy jednej z takich sposobności uczynił odkrycie, że wystarczy mu spojrzeć bystro w oczy któremuś z wilków, by go zmusić do odwrócenia głowy. Robił też nieraz przysługi swym przyjaciołom, wyciągał im z kudłów ciernie, co jest rzeczą niemałą, bowiem takie drobne, nikłe, kłujące kolce dokuczają bardzo zwierzętom. Nieraz w nocy udawał się w dolinę ku polom uprawnym i spozierał z ciekawością na mieszkania ludzi. Ale nie miał do nich zaufania od kiedy Bagera pokazała mu w lesie paść ukrytą zręcznie pośród gęstwiny. Było to pudło czworoboczne z zapadającym się pomostem, przeznaczone do łapania dzikich zwierząt i Mauli omalże nie wstąpił na zdradziecką deskę. Najbardziej atoli lubił kryć się wraz z panterą na całe dni w niedostępnych oczeretach puszczy i spać tam godzinami aż do wieczora. Gdy słońce zaszło, Bagera rozpoczynała łowy, a chłopiec przypatrywał się i uczył od niej. Pantera polowała na wszystką zwierzynę, podług zachcianki czy podniety głodu. Mauli czynił to samo, z pewnym jednak zastrzeżeniem. Unikał zabijania bawołów, bowiem od chwili, kiedy zaczął pojmować, wiedział od przyjaciółki, iż życie jego okupione zostało ofiarą bawołu.\\r\\n\\r\\n— Wszystko w dżungli jest twoje! — nauczała go Bagera, — Polować możesz na każde stworzenie, któremu podołasz siłami. Ale przez pamięć tego bawołu, którym zostałeś okupiony, nie zabijaj członków owego rodu, ani nie jedz ich mięsa. Tak nakazuje prawo puszczy!\\r\\n\\r\\nMauli pilnie przestrzegał owego prawa.\\r\\n\\r\\nRósł, mężniał i stał się silny, zresztą inaczej nie mogło stać się z chłopcem, który nie chodził do szkoły, nie męczył się niczym, a dbał tylko o to, by miał co jeść.\\r\\n\\r\\nMatka-wilczyca powtarzała mu ze swej strony, by nie dowierzał Shere Khanowi, który jest jego wrogiem. Wiedział od niej, że przyjdzie dzień, w którym będzie musiał zabić tygrysa i gdyby był młodym wilkiem, nie zapomniałby niezawodnie o tym obowiązku. Uleciało mu to jednak rychło z głowy, albowiem był tylko chłopcem, chociaż nazwałby się niewątpliwie sam wilkiem, gdyby umiał myśl swą wyrazić w jakimkolwiek narzeczu ludzkim.\\r\\n\\r\\nAle Shere Khan nie zapomniał o nim wcale. W miarę jak stary Akela, naczelnik, niedołężniał z wiekiem, kulawy tygrys nawiązywał coraz to bliższe stosunki z młodszymi wilkami rodu, wodził je za sobą i karmił resztkami upolowanej zwierzyny. Gdyby Akela był w pełni sił i mógł wymusić poszanowanie praw obowiązujących, nie byłoby nigdy doszło do tego. Shere Khan schlebiał głupim młodzikom, wychwalał ich piękność i podburzał je przeciwko Akeli, dziwując się niby, że tylu dzielnych, mądrych wojowników znakomitego rodu może podlegać władzy starego samotnika i gołego szczenięcia ludzkiego.\\r\\n\\r\\n— Słyszałem — mawiał tygrys chytrze — że podczas obrad nie ma z was żaden odwagi spojrzeć mu w oczy!\\r\\n\\r\\nMłode wilki warczały groźnie i jeżyły sierść, gdyż wstyd im było tej niższości swojej.\\r\\n\\r\\nBagera miała słuch niezrównany i dowiedziała się, jak sprawa stoi, toteż nieraz przypominała z naciskiem Maulemu, że pora skończyć z Shere Khanem. Ale chłopak śmiał się niefrasobliwie i odpowiadał:\\r\\n\\r\\n— Mam po swojej stronie większość poważnych członków rodu, wreszcie ty i Balu, chociaż leniwy, nie będzie szczędził pazurów w mej obronie, nie potrzebuję się tedy niczego lękać!\\r\\n\\r\\nPewnego dnia przyszło to znów na myśl Bagerze, a może podszepnęła jej nowinę jeżatka *sahi* wałęsająca się wszędzie. Siedziała wraz z Maulim zaszyta w największą gęstwę boru, a chłopiec spoczywał z głową opartą o jej czarne futro.\\r\\n\\r\\n— Wspomnij — powiedziała mu — ile razy ostrzegałam cię przed kulawym bydłobójcą!\\r\\n\\r\\n— Tyle razy chyba, ile orzechów jest na tym drzewie! — odrzekł Mauli, który naturalnie nie umiał rachować — Ale cóż stąd wynika? Nie boję się, spać mi się chce, a z Shere Khana robię sobie tyle, co z krzykliwego pawia Mora!\\r\\n\\r\\n— Nie czas teraz na spanie! Sprawa jest ważna! Wiem o tym, wie Balu, wie cały ród, cała puszcza, nie wyłączając nawet głupich żubrów. Wszakże nawet Tabaki mówił ci niedawno…\\r\\n\\r\\n— Tak! — zawołał Mauli. — Przed paru dniami przyszedł do mnie śmierdzący szakal i zaczął natrząsać się z mej nagości oraz twierdził, że nie potrafię nawet znaleźć trufli pod ziemią, do czego zdolny jest każdy odyniec. Wobec tego schwyciłem głuptaka za kitę, okręciłem w kółko i grzmotnąłem nim kilka razy o pień gojawy, by go przyuczyć lepszych obyczajów.\\r\\n\\r\\n— Głupstwoś zrobił! — odrzekła pantera — Tabaki jest drab, ale miał ci właśnie powiedzieć coś, co cię obchodzić powinno. Uważaj na to, co mówię, Mauli! Shere Khan nie ma odwagi rozszarpać cię w ostępie, uknuł jednak spisek. Wie, że Akela zestarzał się i niebawem przestanie być naczelnikiem stada, taki sam los spotkał też ową większość rady, która zgodziła się na twe przyjęcie, zaś młode wilki są przezeń pozyskane i uważają, że nie ma miejsca pośród ich rodu dla człowieka. Przy tym wyrosłeś już i niebawem zostaniesz mężczyzną.\\r\\n\\r\\n— Czyż dorosłemu mężczyźnie ma być wzbronione to, co wolno chłopcu? — spytał — Czyż nie przestrzegałem praw dżungli i nie żyłem w niej? Nie ma ni jednego wilka, któremu bym nie wyciągał cierni z łap i grzywy, wszyscy oni są mymi braćmi!\\r\\n\\r\\nBagera przeciągnęła się, przymknęła oczy i powiedziała:\\r\\n\\r\\n— Bracie, dotknij dłonią mej szyi pod dolną szczęką!\\r\\n\\r\\nMauli sięgnął pod delikatny podbródek pantery, nad którym łyskały potężne, śnieżnej białości kły i znalazł niewielki, ogołocony z włosów kawałek skóry.\\r\\n\\r\\n— W całej dżungli nikt nie wie, że noszę na szyi ten znak. To ślad obroży. Tak, mój mały, urodziłam się pośród ludzi, a matka moja zmarła w królewskim zwierzyńcu w Udajporze. Dlatego to dałam za ciebie okup wówczas na Skale Rady, kiedy byłeś nagim szczenięciem ludzkim. Urodziłam się pośród ludzi i za młodu nie wiedziałam nawet, co znaczy dżungla. Chowałam się w wielkiej okratowanej klatce. Pewnej jednak nocy poczułam, że jestem Bagerą, panterą czarną, nie stworzoną na to, by stanowić zabawkę dla ludzi. Rozerwałam nędzną, słabą zaporę i uciekłam. I dlatego to, że poznałam sposoby ludzkie, stałam się potężna w puszczy, groźniejsza od Shere Khana…\\r\\n\\r\\n— Tak! — odrzekł — Cała dżungla drży przed Bagerą z wyjątkiem mnie jednego!\\r\\n\\r\\n— Tyś człowiek… tyś mój brat! — powiedziała pantera pieszczotliwie — Ale podobnie jak ja wrócić musiałam do swoich, tak i ty, Mauli, wrócić musisz do braci swych, ludzi. Wrócisz, o ile cię przedtem nie uśmiercą na Skale Rady… — dodała smętnie.\\r\\n\\r\\n— Czemuż by mnie miano uśmiercić? — spytał.\\r\\n\\r\\n— Spójrz mi w oczy!\\r\\n\\r\\nMauli spojrzał jej bystro w ślepie, a po chwil pantera odwróciła głowę.\\r\\n\\r\\n— Dlatego właśnie! — rzekła Bagera, kładąc jedną łapę na drugą — Widzisz, że nawet ja, urodzona pośród ludzi i mimo że cię kocham, nie mogę znieść twego spojrzenia. Toteż nienawidzą cię oni, nie mogąc znieść tego, że jesteś rozumny, że umiesz wyciągać ciernie z ich łap i że jesteś człowiekiem.\\r\\n\\r\\n— Nie wiedziałem wcale o tym, — odparł zasępiony Mauli.\\r\\n\\r\\n— Pamiętasz, co powiada prawo dżungli? Wprzód się rzucaj na zdobycz, potem zaś głos wydawaj. Tak robią oni, ale ty tego nie wiesz, jesteś bowiem człowiekiem. Tedy miej się na baczności. Akela coraz bardziej niedołężnieje, a wiem, że za pierwszym jego większym niepowodzeniem całe stado zwróci się przeciw tobie i przeciw mnie. Zwołają zgromadzenie… a wówczas…\\r\\n\\r\\nBagera zamyśliła się na chwilę, potem zaś wykrzyknęła raźnie, zrywając się na nogi:\\r\\n\\r\\n— Mam sposób! Pobiegnij niezwłocznie do siedzib ludzkich i przynieś trochę szkarłatnego kwiecia, które oni hodują. Gdy nadejdzie groźna chwila, stanie ci się ono nierównie lepszą osłoną niż ja, Balu i wszyscy życzliwi członkowie rodu. Powiadam ci, nie trać czasu i śpiesz po szkarłatne kwiecie.\\r\\n\\r\\nBagera miała na myśli ogień, ale dzikie zwierzęta tak bardzo boją się ognia, że nie mają odwagi nazwać go po imieniu. Najpotężniejsze nawet szukają przeróżnych określeń dla oddania tego pojęcia, lękając się wypowiedzieć właściwego słowa.\\r\\n\\r\\n— Znam dobrze szkarłatne kwiecie! — powiedział Mauli — Zakwita we wnętrzu chat albo na placu wioskowym, gdy się ściemni. Pójdę poń zaraz!\\r\\n\\r\\n— Mówisz, jak przystało człowiekowi! — zawołała zadowolona pantera — Nie zapomnij tylko, że kwiecie to rośnie w małych, glinianych garnuszkach. Porwij jeden z nich i schowaj do chwili, kiedy ci będzie potrzebne.\\r\\n\\r\\n— Dobrze! Idę już!— powiedział Mauli, a potem spytał, otaczając pieszczotliwie ramieniem kark Bagery i patrząc jej w oczy: — Powiedz mi szczerze, czy pewna jesteś, że wszystkiemu temu winien jest Shere Khan?\\r\\n\\r\\n— Przysięgam na owe strzaskane kraty, które mi dały wolność, że tak jest naprawdę! — krzyknęła.\\r\\n\\r\\n— Tedy przysięgam na tego bawołu, który mi okupił życie — zawołał Mauli — że się wywdzięczę sumiennie Shere Khanowi, a nawet wypłacę mu dług z większą nawiązką niż się spodziewa.\\r\\n\\r\\nTo powiedziawszy, pobiegł ku równi w podskokach.\\r\\n\\r\\n— To dzielny człowiek! — mruknęła do siebie pantera, wyciągając się na trawie — Jestem pewna, że skutki owych łowów, jakie przed jedenastu laty urządził kuternoga na małą żabkę ludzką, będą dlań fatalne.\\r\\n\\r\\nMauli szedł szybko lasem, kroczył pewnie i zwinnie, a serce jego uderzało pośpiesznym tętnem. Mgły wieczorne zaczęły pełzać po trawach, gdy znalazł się w pobliżu wilczej nory. Stanął, odetchnął i spojrzał ku dolinie. Młodych wilków nie zastał, ale matka-wilczyca poznała z falowania jego piersi, że coś dolegać musi jej drogiemu wychowankowi.\\r\\n\\r\\n— Co ci to, synaczku? — spytała.\\r\\n\\r\\n— Nic, nic — odrzekł — nietoperze naplotły mi głupstw o Shere Khanie. Idę teraz, matko, na łowy na uprawnych polach.\\r\\n\\r\\nZanurzył się w gęstwinie, zmierzając upłazem góry ku rzece. Po chwili atoli zatrzymał się, albowiem uszu jego dobiegł pogłos polującego stada wilków. Posłyszał trwożliwy bek i chrapanie osaczonego w kniei jelenia oraz pisk i złośliwy poszczek wilków szydzących ze swego naczelnika.\\r\\n\\r\\n— Pokaż moc swoją, Akelo! Pokaż co umiesz, samotniku! Puszczajcie wodza, niech zdławi sambhura.\\r\\n\\r\\nPrawdopodobnie Akela chybił w skoku, bo Mauli posłyszał skowyt jego żałośliwy. Widocznie jeleń obalił go na ziemię uderzeniem przednich nóg.\\r\\n\\r\\nNie słuchając, pobiegł dalej, a w miarę jak dżungla pozostawała za nim, milkły i cichły krzyki i hałasy.\\r\\n\\r\\n— Bagera ma słuszność! — mruknął do siebie, zakopując się w stertę siana, tuż pod oknami jednej z chat stojącą. — Jutro przyjdzie do porachunku z Akelą i ze mną.\\r\\n\\r\\nPo pewnym czasie wylazł, przytknął twarz do szyby i wpatrzył się w ogień na kominie płonący. Spostrzegł, że wieśniaczka wstawała w nocy i podsycała ognisko, dorzucając doń naręcze gałęzi. Ledwo zaczął szarzeć świt, zobaczył małego chłopca, który wziął koszyk z wikliny, wylepiony wewnątrz gliną, nałożył weń jarzących węgli, osłonił płótnem i wypędził bawoły z obory, udając się z nimi na paszę.\\r\\n\\r\\n— To całkiem prosta sprawa! — powiedział do siebie — Skoro dziecko radzi sobie z tym tak łatwo, to i ja nie mam się czego obawiać.\\r\\n\\r\\nSkoczył zza węgła chaty i zabiegłszy drogę malcowi, wyrwał mu z ręki koszyk błyskawicznym ruchem. Potem, jak duch, znikł we mgle, a mały pastuszek wrzeszczał z przerażenia, jakby go obdzierano ze skóry.\\r\\n\\r\\n— Ludzie podobni są zupełnie do mnie! — zauważył Mauli, śpiesząc do lasu — Muszę jednak pilnować szkarłatnego kwiecia — dodał po chwili — jak to czyniła owa wieśniaczka, gdyż inaczej zginie niezawodnie.\\r\\n\\r\\nPołożył na węglach garść gałązek i kilka kawałków suchej kory, a kwiecie szkarłatne wykwitło niebawem ponad czerwonymi węglami.\\r\\n\\r\\nZanim dosięgnął szczytu pierwszego wzgórza spotkał Bagerę, na której futrze perliły się błyszczące krople rosy.\\r\\n\\r\\n— Akela przegrał sprawę! — powiedziała mu — Nie byłby przeżył nocy, ale wilki wstrzymały się, chcąc jednocześnie skończyć z tobą. Szukano cię po całej dżungli.\\r\\n\\r\\n— Wracam z pól uprawnych! — odrzekł — jestem przygotowany! Patrz!\\r\\n\\r\\nPokazał jej pełen żaru koszyk.\\r\\n\\r\\n— To dobrze! — powiedziała — Słyszałam, że ludzie wkładają w to suchą gałąź i zaraz wykwita na niej kwiecie szkarłatne. Czy ty się nie boisz tego, Mauli?\\r\\n\\r\\n— Czegóż miałbym się bać! Przypominam sobie nawet po trochu, że kiedyś, dawno, zanim zostałem wilkiem, sypiałem przy krzaku szkarłatnego kwiecia i było mi ciepło.\\r\\n\\r\\nMauli spędził cały dzień w norze, czuwając nad koszykiem i karmiąc pilnie płomień suszem i korą. Gdy wieczór zapadł, wyszukał sobie dużą gałąź, a gdy zjawił się Tabaki, wzywając go bezczelnie szyderczym głosem na Skałę Rady, przyjął go tak, że szakal uciekł przerażony, wziąwszy kitę pod siebie. Udał się na zebranie wesoły i śmiał się po drodze.\\r\\n\\r\\nNa Skale Rady Akela leżał obok swego głazu na znak, że miejsce naczelnika jest opróżnione, a Shere Khan przechadzał się poważnie tu i tam, otoczony gromadą młodych wilków, które nasycił resztkami zabitej zdobyczy. Mauli usiadł, wziąwszy między kolana koszyk, a obok niego położyła się Bagera. Gdy się wszyscy zeszli, zabrał głos tygrys, co było niesłychanym naruszeniem prawa, niedopuszczalnym za czasów sprawiedliwych rządów Akeli.\\r\\n\\r\\n— Nie ma prawa mówić! — mruknęła pantera. — Powiedz mu to! Jest tchórzem, przeto przelęknie się!\\r\\n\\r\\nMauli zerwał się.\\r\\n\\r\\n— Powiedzcież, wilki! — zawołał — Czy Shere Khan jest naszym wodzem? Czemu ten kuternoga wtrąca się do obrad wolnego ludu?\\r\\n\\r\\n— Miejsce wodza jest opróżnione! — powiedział tygrys. — Zresztą proszono mnie, bym przemawiał!\\r\\n\\r\\n— Kto cię prosił? — wrzasnął Mauli. — Nie jesteśmy szakalami, bydłobójco, by płaszczyć się przed mordercą. Stado samo sobą tylko rządzić może!\\r\\n\\r\\nRozległy się wycia:\\r\\n\\r\\n— Milcz, ludzkie szczenię!\\r\\n\\r\\n— Pozwólcie mu mówić! — odezwało się kilka głosów — On jest przyjęty do stada i pełnił nasze prawa!\\r\\n\\r\\nWreszcie warknęły gromko stare wilki:\\r\\n\\r\\n— Niech przemawia wilk umarły!\\r\\n\\r\\nMiano umarłego nosi naczelnik, złożony z urzędu, któremu wymknęła się zdobycz i niedługo też czeka zazwyczaj na śmierć swoją.\\r\\n\\r\\nAkela podniósł siwy łeb i powiedział ponuro:\\r\\n\\r\\n— Wolny ludu i wy szakale Shere Khana, słuchajcie! Przez lat dwanaście przywodziłem na łowach i odprowadzałem stado do domu, a przez cały czas powodziło wam się dobrze. Żaden nie wpadł w sidła, żaden ran ciężkich nie odniósł. Teraz, co prawda, chybiłem sambhura, ale wiecież jak uknuto ten haniebny podstęp? Oto wygoniono na mnie jelenia silnego, wypoczętego, nie zgoniwszy go poprzednio, jak należy zawsze czynić na łowach, a uczyniono to w tym celu, by niedołęstwo me wykazać. Zasadzka chytrze została urządzona. Prawdą jest, że prawo pozwala wam zabić mnie, ale to samo prawo pozwala mi żądać, by każdy pojedynczo występował do walki. Pytam tedy który z was ma odwagę zadać cios samotnikowi? Chodźcie, jestem gotów!\\r\\n\\r\\nZaległa cisza. Jakoś nikomu nie śpieszyło się walczyć na śmierć i życie z Akelą.\\r\\n\\r\\nWtem ryknął Shere Khan:\\r\\n\\r\\n— Dajmy pokój temu bezzębnemu starowinie, a pomyślmy wprzód co czynić z tym gołym człowiekiem, który żyje za długo. Wolny ludu, jest on moim łupem wedle słuszności i wedle praw puszczy. Żądam jego zwrotu! Trzeba raz wreszcie skończyć tę głupią farsę z człowiekiem-wilkiem. Przez więcej niż dziesięć lat z jego powodu nie było spokoju w dżungli. Oddajcie mi go, inaczej będę polował wiecznie w tych okolicach i nie zostawię dla nikogo ni jednego ochłapa. Pamiętajcie, że jest to ludzkie szczenię, któremu poprzysiągłem zemstę i słowa dotrzymam!\\r\\n\\r\\nA większość stada zawyła zgodnie:\\r\\n\\r\\n— To człowiek! Człowiek! Cóż może mieć wspólnego z człowiekiem wolny naród wilków? Niech się zaraz wynosi do ludzi, do siebie podobnych!\\r\\n\\r\\n— Jak to? — wrzasnął tygrys — Dopuścicież, by odszedł stąd żywy? Czyż chcecie, by podburzył mieszkańców wsi przeciwko nam? Nie pozwolę na to! Oddajcie mi tego człowieka, któremu żaden z was nie śmie spojrzeć w oczy!\\r\\n\\r\\nAkela podniósł znowu głowę i powiedział:\\r\\n\\r\\n— Jest przyjęty do stada! Jadał wraz z nami! Sypiał z nami! Polował z nami! Ani na włos nie uchybił nigdy prawom dżungli!\\r\\n\\r\\n— A ja złożyłam zań okup! — dodała Bagera łagodnie — Wprawdzie wartość bawołu nie jest znaczna, ale honor mój wart tyle, bym stanęła w jego obronie.\\r\\n\\r\\n— Ej, co tam gadać o bawole, zjedzonym przed latami! — zaszemrało zebranie — Cóż komu przyjdzie z kości ogryzionych tak dawno?\\r\\n\\r\\n— A przysięga uroczysta, to nic? — zapytała pantera, pokazując zęby. — Nie pojmuję doprawdy, czemu stado zwą ludy puszczy wolnym narodem.\\r\\n\\r\\n— Nie wolno żadnemu człowiekowi łączyć się z ludem dżungli! — ryczał Shere Khan — To przekroczenie prawa! Oddajcie mi go zaraz!\\r\\n\\r\\nAkela ciągnął dalej:\\r\\n\\r\\n— Jest on bratem naszym, równym nam pod każdym względem z wyjątkiem krwi, czemuż go tedy chcecie zabić? Zaprawdę szkoda, że nie zmarłem przedtem, zanim doczekałem się tego, co widzę pośród mego ludu. Są już, jak sądzę, pośród wilków bydłobójcy, a nawet słyszałem, że niektórzy z was nauczyli się od Shere Khana porywać małe dzieci z progów chat ludzkich. Jesteście nikczemnicy i tchórze, przeto przemówię do was, jak do tchórzów mówić należy. Postanowiona jest śmierć moja, wiem o tym, na życiu mi nie zależy i chętnie je oddam w ofierze za życie tego człowieka. Idzie mi o ocalenie honoru stada, co jest dla was widzę drobnostką, której nawet nie dostrzegacie. Wiem, że boicie się stoczyć ze mną przedśmiertną walkę, przeto przysięgam, że nie ruszę zębem, nie będę się bronił nawet, jeśli temu chłopcu pozwolicie spokojnie odejść do wsi. Stado zyska na tym co najmniej trzech członków, którzy by zginęli w zapasach ostatnich, na co zezwala prawo. Więcej uczynić nie mogę, ale to, co postanowiłem, oszczędzi wam hańby zamordowania własnego brata, przyjętego uroczyście do gromady wedle praw dżungli, które obowiązują każdy lud wolny.\\r\\n\\r\\n— To człowiek! Człowiek! — mruczeli zebrani, nie wiedząc, co począć, a większość wilków otoczyła Shere Khana, który chodził, bijąc się gniewnie ogonem po bokach.\\r\\n\\r\\n— Teraz na ciebie kolej! — powiedziała chłopcu Bagera. — Nam nie pozostało już nic prócz walki!\\r\\n\\r\\nMauli wstał, ujął w rękę koszyk z żarem, przeciągnął się i ziewnął z pogardą. Ale w duszy czuł gniew i ból dotkliwy. Nigdy bowiem dotąd wilki nie dały mu tak wyraźnie do poznania, że go nienawidzą.\\r\\n\\r\\n— Słuchajcie! — zawołał — Przestańcie szczekać jak psy łańcuchowe. Przez całą dzisiejszą noc wypominaliście mi ciągle, że jestem człowiekiem, mimo że wiecie dobrze, iż chciałem przez całe życie zostać wilkiem pośród wilków. Jestem człowiekiem! Macie słuszność i odtąd nie będę zwał was braćmi, ale, jak przystało człowiekowi, psami… *sag*! Nie wy macie decydować, psy nikczemne, co się stanie! To rzecz moja! Tak będzie, jak ja rozkażę, a abyście to dobrze zrozumiały, przyniosłem wam trochę szkarłatnego kwiecia, którego się boicie, a które rozjaśni wam zaraz głupie łby wasze.\\r\\n\\r\\nRzucił na ziemię koszyk, węgle rozsypały się, a od nich zajęła się natychmiast wysoka sucha trawa i mech. Na widok buchających płomieni zgromadzenie zaczęło umykać na wszystkie strony.\\r\\n\\r\\nMauli zażegnał od ogniska wielką swą gałąź i wywijał nią nad głowami wijących się po ziemi, dygocących ze strachu zwierząt.\\r\\n\\r\\n— Teraz jesteś ich władcą! — powiedziała Bagera. — Ocal Akelę od śmierci! Był on zawsze twym przyjacielem.\\r\\n\\r\\nAkela, stare, dumne wilczysko, który nigdy w życiu nie prosił zmiłowania, podniósł na chłopca błagalne spojrzenie. Mauli stał w świetle płonącej gałęzi, pośród zmiennych, chybotliwych cieni, a długie kędziory spływały mu falą na ramiona.\\r\\n\\r\\n— Tak! — zawołał — Teraz widzę, że jesteście podłe psy! Nie będę żył pośród was i odejdę do istot mnie podobnych. Dżungla będzie odtąd zamknięta dla mnie, zapomnę waszego języka, zapomnę, żem was kiedyś znał, ale będę wspaniałomyślniejszy od was i ponieważ byłem ongiś bratem waszym, zostawszy człowiekiem wśród ludzi, nie zdradzę was przed nimi tak, jak wyście mnie zdradziły, psy nikczemne!\\r\\n\\r\\nKopnął ognisko, aż skry posypały się wokół.\\r\\n\\r\\n— Nie nastanie nigdy walka pomiędzy mną a kimkolwiek ze stada! Ale zanim odejdę, muszę spłacić dług pewien.\\r\\n\\r\\nPrzystąpił szybko do Shere Khana mrużącego ślepie przed światłem i zgoła ogłupiałego. Schwycił go silnie za kudły pod brodą. Bagera na wszelki wypadek trzymała się w pobliżu przyjaciela.\\r\\n\\r\\n— Wstawaj, parszywy kocie! Wstań, gdy mówi do ciebie człowiek! Inaczej podpalę ci kłaki na brzuchu i osmolę wąsy.\\r\\n\\r\\nTygrys położył uszy i zamknął oczy przed płonącą gałęzią, migocącą mu pod nosem.\\r\\n\\r\\n— Ten bydłobójca powiedział swego czasu, że pożre mnie w obliczu rodu przez zemstę za to, że uszedłem szponów jego w dzieciństwie. Przypatrzcież się wszyscy, jak my, ludzie, karzemy nikczemnych łajdaków. Masz! Masz! Masz jeszcze raz, *lungri*, a nie ruszaj wąsami, bo ci wpakuję w gardziel szkarłatne kwiecie i upiekę na ogniu!\\r\\n\\r\\nMówiąc to, grzmocił go po łbie gałęzią, a potworny tygrys skomlał i skowyczał, miotany strachem niezmiernym.\\r\\n\\r\\n— Dość tego! Zmykaj, oszalały z trwogi, osmolony kocie, a na drogę zapamiętaj sobie, że kiedy przyjdę po raz pierwszy jako człowiek na zebranie na Skale Rady, będę miał na barkach skórę Shere Khana.\\r\\n\\r\\nPotem dodał, zwracając się do wilków:\\r\\n\\r\\n— Akela będzie żył i czynił, co mu się podoba! Nie wolno go tykać! Rozumiecie? Teraz dość tego, nic tu po was. Nie udawajcie, że jesteście czymś więcej niż psami. Schowajcie ozory i… marsz! Precz mi stąd!\\r\\n\\r\\nMauli wymachiwał płonącą jak pochodnia gałęzią. Wilki wyły i umykały przed iskrami, zapalającymi im sierść na grzbietach. Wkrótce całe stado rozproszyło się w ciemnościach, a na Skale Rady zostali tylko Akela, Bagera i dziesiątek starszych wilków, które stały od początku po stronie chłopca.\\r\\n\\r\\nMauli cisnął gałąź, doznał dziwnego uczucia, które mu było dotąd obce. Ścisnęło mu się serce, usiadł, załkał, a łzy potoczyły mu się po twarzy.\\r\\n\\r\\n— Co to znaczy? Co to jest? — zawołał. — Czyżby mi żal było dżungli? Nie wiem, co się ze mną dzieje. Czyż nadchodzi śmierć? Bagero, czy ja umieram?\\r\\n\\r\\n— Nie, drogi bracie mój, to tylko łzy, to się przydarza ludziom… — odparła pantera — Przestałeś być już szczenięciem ludzkim, jesteś teraz prawdziwym człowiekiem i odtąd puszcza jest naprawdę zamknięta dla ciebie! Nie wstrzymuj łez, Mauli, niech płyną… niech płyną!\\r\\n\\r\\nMauli płakał długo i rzewnie, jakby mu serce pęknąć miało. Był to pierwszy płacz w życiu jego.\\r\\n\\r\\n— Odejdę do ludzi! — powiedział potem — Wpierw jednak pożegnać się muszę z matką-wilczycą.\\r\\n\\r\\nWstał i ruszył w drogę, a gdy doszedł do jamy, gdzie mieszkali rodzice-wilki, rzucił się na łono swej karmicielki smutny i zrezygnowany. Cztery młode wilki jęczały i skomlały, widząc, co się dzieje z ich bratem.\\r\\n\\r\\n— Nie zapomnicie o mnie? — pytał Mauli.\\r\\n\\r\\n— Nigdy, nigdy, jak długo będziemy w stanie śledzić trop. Gdy będziesz już człowiekiem, przychodź czasem do stóp pierwszego wzgórza, a pogawędzimy. My także będziemy zachodzili na uprawne pola, by pobaraszkować z tobą w nocy.\\r\\n\\r\\n— Wracaj niedługo! — dodał wilk-ojciec — Wracaj niedługo, kochana, rozumna żabko, jeśli chcesz nas zobaczyć, bo wraz z matką jesteśmy już starzy oboje.\\r\\n\\r\\n— Odwiedź nas rychło, drogi, mały nagusku!— powiedziała matka-wilczyca — Teraz, przy rozstaniu, mogę ci powiedzieć, że kochałam cię bardziej od moich własnych dzieci!\\r\\n\\r\\n— Powrócę niezawodnie! — odrzekł Mauli — Powrócę niedługo po to, by rozesłać skórę Shere Khana na Skale Rady. Nie zapominajcież tedy o mnie i powiedzcie wszystkim w całej dżungli, by również o mnie nie zapominali.\\r\\n\\r\\nŚwit się czynił właśnie, gdy Mauli zeszedł ze wzgórza, kierując się w stronę, kędy przebywały dziwne, tajemnicze istoty, zwane ludźmi.\\r\\n\\r\\n\\r\\n\\r\\nPiosenka łowiecka wilków seeoneeńskich\\r\\n\\r\\nSkoro świt, sambhur beczy rozgłośnie!\\r\\n    Raz dwa, raz dwa…\\r\\nStojąc nad wodą, kędy dążą łanie.\\r\\nTam widzę go każdego ranka…\\r\\nWidziałem go raz, widziałem dwa razy…\\r\\n\\r\\nSkoro świt, sambhur beczy rozgłośnie:\\r\\n    Raz dwa, raz dwa…\\r\\nWieść pełza cicho po lesie.\\r\\nStado się kupi gotowe do łowu,\\r\\nWilki się zbierają i dążą tropem,\\r\\nJeden wilk, drugi… trzeci …\\r\\n\\r\\nW ciemni rozbrzmiewa stada wycie.\\r\\n    Raz dwa, raz dwa…\\r\\nKrok zwinny śladu nie znaczy na trawie,\\r\\nWzrok sięga daleko przez gęstwę i mroki,\\r\\nJuż słychać bojową pobudkę wśród kniei\\r\\n    Raz dwa, raz dwa…\\r\\n\\r\\n\\r\\n\\r\\nŁowy węża Kaa\\r\\n\\r\\n\\r\\n    Wiadomo, lampart pręgi ma, bawół rogi,\\r\\nBądź czysty, skóra gładka, to zaszczyt niemały.\\r\\nWół i jeleń zbóść mogą, wiemy to, mój drogi.\\r\\nWszystkie już o tym wróble w kniei wyćwierkały.\\r\\nNie krzywdź malców, za braci miej je, tak chce prawo!\\r\\nNie wolno ci, pod zemstą, czynić im nic złego!\\r\\nNie bądź pyszny zdobyczą, bo dumę jaskrawą\\r\\nSkarci dżungla i zęby twe cię nie ustrzegą!(Nauka starego Balu)\\r\\n\\r\\nTo, co mamy opowiedzieć, stało się dużo przed czasem, kiedy Mauli został wydalony ze stada wilków seeoneeńskich i skarcił należycie tygrysa Shere Khana.\\r\\n\\r\\nWówczas to dopiero stary Balu uczył go praw dżungli. Opasły i zwalisty, brunatny niedźwiedź stary był już i poważny, dotąd atoli nie miał jeszcze tak sprytnego i łatwo pojmującego wychowanka, toteż cieszył się nim bardzo. Młode wilki nie chciały zazwyczaj z całego kodeksu praw zapoznawać się z niczym więcej ponad przepisy, dotyczące ludu wilków i najbliższych pobratymców. Uważały się za zupełnie wykształcone, skoro tylko wyuczyły się jako tako tej reguły:\\r\\n\\r\\n— Nogi nie sprawiają szelestu, oczy przenikają ciemń, uszy czują wiatr, a kły są białe i ostre. Oto oznaki, po których poznajemy bliźnich naszych. Coś podobnego cechuje również szakala Tabaki i hienę cętkowaną, ale twory owe są godne pogardy.\\r\\n\\r\\nTyle tylko umiały wilki, ale Mauli był człowiekiem, nauczył się tedy mnóstwa innych rzeczy.\\r\\n\\r\\nCzasem zaciekawiona tą nauką Bagera, czarna pantera wędrująca bezustannie po dżungli, przysłuchiwała się lekcjom chłopca, leżąc w trawie z głową opartą o pień drzewa. Mauli umiał równie dobrze wspinać się na drzewa, jak pływać i biegać, Balu przeto, w przeświadczeniu, że winien znać wszystkie prawa uczył go zarówno przepisów leśnych, jak i wodnych. Musiał się nauczyć rozróżniać gałąź zdrową od spróchniałej, by nie spaść na ziemię, wiedzieć, jak się przemawia do dzikich pszczół, gdy się spotka niespodzianie barć na znacznej wysokości i nie tylko nie chce zostać pokąsany, ale ma zamiar dostać w podarku smakowitego miodu, a także nie zawadziły mu inne wiadomości. Trzeba naturalnie przeprosić uprzejmie nietoperza, *Manga*, gdy się go przypadkiem zbudzi w gęstwinie w biały dzień, a trzeba również uprzedzić węże wodne, w jeziorach leśnych mieszkające, zanim się da nura do wody, celem odświeżenia ciała. Dżungla pełna jest ludów rozmaitych, z których żaden nie lubi, by go niepokojono, toteż niewykształconemu i nieznającemu praw, obyczajów i haseł wielkie wszędzie zagraża niebezpieczeństwo.\\r\\n\\r\\nPoza tym nauczył się Mauli wszystkiego, czego potrzeba w wycieczkach łowieckich zagranicą. Ktokolwiek chce polować poza obrębem własnego terytorium, winien dawać hasło właściwe i powtarzać je tak długo, aż otrzyma odpowiedź. Prawo zabrania przekraczać granice i trzeba koniecznie poprosić.\\r\\n\\r\\n— Pozwólcie mi polować tutaj, bowiem jestem głodny!\\r\\n\\r\\nA odpowiedź, o ile jest przychylna, brzmi:\\r\\n\\r\\n— Poluj swobodnie, ale tylko dla zaspokojenia głodu, łowów dla przyjemności zabraniamy ci stanowczo!\\r\\n\\r\\nZ tego, cośmy powiedzieli, widać, jakie mnóstwo wiadomości przyswoić sobie musiał Mauli, a powtarzanie ich na pamięć w kółko po sto razy na dzień nużyło go bardzo. Pewnego dnia Balu skarcił go za nieposłuszeństwo uderzeniem łapy, gdy się zaś oddalił, rzekł nauczyciel do Bagery:\\r\\n\\r\\n— Mauli, choć mały jeszcze, jest jednak człowiekiem, przeto musi poznać prawo dżungli od deski do deski.\\r\\n\\r\\n— Słusznie mówisz! — odrzekła — Zważ tylko, że jest bardzo mały i nie może mu się w głowie pomieścić cała twoja wiedza.\\r\\n\\r\\nBagera byłaby niewątpliwie na nic rozpieściła chłopca, gdyby jej powierzono jego wychowanie.\\r\\n\\r\\n— Każde, najmniejsze nawet stworzenie w dżungli może zostać zabite. Dlatego musi się bronić chłopak i dlatego uczę go wszystkiego, a karzę, oczywiście bardzo delikatnie, gdy na to zasłuży.\\r\\n\\r\\n— Delikatnie? — zdziwiła się — Czyż ty, stary rozbójniku, wiesz, co znaczy delikatność? Przez tak zwaną delikatność twą ma dzisiaj twarz i całe ciało posiniaczone! Wstydź się!\\r\\n\\r\\n— Lepiej, bym go zbił całego na kwaśne jabłko — odrzekł Balu — ja, który go kocham, niżby skutkiem nieuctwa spotkać go miało nieszczęście w kniei. Właśnie teraz uczę go zaklęć, które go ochronią przed napaścią ptaków, ludu węży oraz wszystkich czworonogów, oczywiście z wyjątkiem jego własnego ludu. Gdy sobie je przyswoi, będzie w stanie przywołać na pomoc w potrzebie całą dżunglę. Czyż dla pozyskania takich korzyści nie warto poddać się lekkiej karze?\\r\\n\\r\\n— Pamiętaj tylko, Balu, byś kiedy nie zabił chłopca. Nie jest to przecież pień, o który ostrzyć można stępione pazury. Ale rada bym posłyszeć owe zaklęcia, mimo że nie nawykłam zwracać się o pomoc do nikogo.\\r\\n\\r\\nTak mówiła Bagera, przyglądając się z lubością swym zakrzywionym, lśniącym połyskiem stali szponom.\\r\\n\\r\\n— Zawołam chłopca, by ci je powtórzył. Może się zdecyduje przyjść tutaj. Mauli! Chodź tu zaraz! Słyszysz?\\r\\n\\r\\nChłopiec ozwał się z wierzchołka drzewa, niechętnie, głosem rozkapryszonym:\\r\\n\\r\\n— Dość mam tego, burzy mi w głowie od ciągłej nauki!\\r\\n\\r\\nPo chwili jednak zsunął się na dół i stanął przed nimi, ale minę miał na poły obrażonego skarceniem.\\r\\n\\r\\n— Przychodzę do Bagery, nie do ciebie, niepoczciwy, stary Balu! — powiedział.\\r\\n\\r\\n— Jest mi to obojętne! — rzekł Balu, starając się ukryć, jak bardzo dotknęły go słowa wychowanka. — Powtórz Bagerze zaklęcia, których nauczyłeś się dzisiaj!\\r\\n\\r\\n— Zaklęcia? A którego z ludów? — spytał Mauli zadowolony, że będzie się mógł popisać umiejętnością, — W dżungli ludy mówią różnymi narzeczami, a ja znam wszystkie bez wyjątku!\\r\\n\\r\\n— Nie pleć! Umiesz coś nie coś, ale daleko ci do doskonałości! — zauważył Balu i dodał, zwracając się do Bagery — Widzisz, Bagero, jaką to wdzięczność otrzymuje w udziale nauczyciel. Ani jeden wilk nie podziękował mi dotąd za naukę. No, mów, skoroś taki mądry, jakie jest zawołanie ludów czworonożnych czasu łowów.\\r\\n\\r\\n— Ja i wy jesteśmy jednej krwi! — zawołał Mauli głosem niedźwiedzi, dodając okrzyk właściwy ludowi niedźwiadków.\\r\\n\\r\\n— Dobrze! — rzekł Balu. — A teraz powiedz hasło ptaków.\\r\\n\\r\\nMauli wygłosił to samo odmiennym akcentem, dodając krzyk sępa.\\r\\n\\r\\n— A teraz hasło wężów! — rzekła Bagera.\\r\\n\\r\\nMauli wydał syk niepodobny do naśladowania potem zaś, zadowolony z siebie samego, podskoczył, zaklaskał w dłonie i usiadł okrakiem na grzbiecie pantery, waląc ją piętami po bokach i wykrzywiając się szkaradnie staremu Balu.\\r\\n\\r\\n— Znowu ci się za to należy lanie! — zgromił go niedźwiedź, zadowolony w gruncie z ucznia — Czekaj! Co się odwlecze to nie uciecze!\\r\\n\\r\\nPotem opowiedział Bagerze, jak Mauli udał się do dzikiego słonia-samotnika, imieniem Hati, który posiada mądrość nieprzebraną i jak tenże Hati zaprowadził chłopca do pewnego jeziora, gdzie wielki pyton nauczył go hasła ludu wężów, którego sam Balu wymówić nie był w stanie. Mauli, dodał niedźwiedź, jest teraz zabezpieczony od wszelkich wypadków w dżungli, a żadne stworzenie, czy to czworonóg, czy ptak lub wąż nie uczyni mu najmniejszej krzywdy.\\r\\n\\r\\n— Nie potrzebuje się już lękać nikogo! — zakończył, drapiąc się z zadowoleniem po kudłach.\\r\\n\\r\\n— Prócz członków własnego ludu! — mruknęła doświadczona Bagera, a potem powiedziała głośniej do chłopca:\\r\\n\\r\\n— Cóż to wyrabiasz, chłopcze! Przestańże mnie walić po bokach!\\r\\n\\r\\nMauli, chcąc zwrócić na siebie uwagę rozmawiających, kopał raz po raz panterę i szarpał ją za skórę na karku. Dokazawszy swego, krzyknął głośno i radośnie:\\r\\n\\r\\n— Niezadługo będę miał własne stado i będę go wiódł po nadziemnych gościńcach wedle woli.\\r\\n\\r\\n— Cóż to znów za głupstwa gadasz, chłopcze? — spytała Bagera.\\r\\n\\r\\n— To prawda! Będziemy rzucać gałęzie i różne paskudztwa na głowę rudego Balu! — krzyknął upojony Mauli. — Rzecz postanowiona!\\r\\n\\r\\n— Uuu! — warknął Balu i olbrzymią swą łapą zmiótł chłopca z grzbietu pantery, tak że legł na grzbiecie tuż przed nim. Leżąc zauważył, że stary nauczyciel jest mocno rozsierdzony.\\r\\n\\r\\n— Mauli! — powiedział Balu — Zdaje mi się, że musiałeś rozmawiać z *bander-logami*, z ludem małp!\\r\\n\\r\\nMauli spojrzał na Bagerę, chcąc się dowiedzieć, co o tym myśli, ale zauważył, że oczy jej błyszczą zimnym, stalowym, okrutnym blaskiem.\\r\\n\\r\\n— Zadawałeś się więc z ludem małp — warczał niedźwiedź — z rudymi bestiami, nie znającymi praw, z hołotą, co pożera wszystko bez wyboru? Haniebnego się dopuściłeś czynu, Mauli!\\r\\n\\r\\n— Balu! — zawołał Mauli, leżąc dalej — Wybiłeś mnie po głowie, więc odszedłem bardzo smutny, a wówczas rude małpy spuściły się z drzew, by się nade mną użalić. One jedynie ujęły się za mną!\\r\\n\\r\\nZaczął płakać rzewnie.\\r\\n\\r\\n— Litość małp… to cisza górskiego potoku, to chłód słońca w porze letniej, to absurd! — rzeki Balu — I cóż stało się dalej? Mówże, chłopcze!\\r\\n\\r\\n— Przyniosły mi orzechów i innych przysmaków, potem zaś wzięły mnie w ramiona i zaniosły na sam szczyt drzewa. Tam oświadczyły, że jestem ich krewniakiem, a brak mi tylko ogona. Przyrzekły mnie uczynić swym naczelnikiem i wodzem.\\r\\n\\r\\n— Małpy nie mają wodzów! — warknęła Bagera — Skłamały, jak zresztą zawsze kłamią!\\r\\n\\r\\n— Okazywały mi dużo sympatii i prosiły, bym do nich wrócił! Dlaczegóż to żadne z was nie zapoznało mnie dotąd z ludem małp? Wszakże chodzą, jak ja na dwu nogach! Przy tym są delikatne, nie dają szturchańców łapami. Są wesołe i bawią się po całych dniach. Pójdę do nich! Puść mnie, szkaradny Balu! Chcę z nimi poigrać!\\r\\n\\r\\n— Milcz! — ryknął gromowo Balu, aż ryk ten rozległ się echem po dżungli. — Nauczyłem cię praw obowiązujących wszystkie ludy puszczy prócz ludu małp, żyjącego na drzewach! A stało się to dlatego, ponieważ zwierzęta owe nie mają praw, nie znają ojczyzny, a nawet własnym nie posługują się językiem. Mowa ich składa się z wyrazów podsłuchanych i skradzionych innym, szlachetnym ludom, które szpiegują z wysokości drzew. Nie ma nic wspólnego pomiędzy wolnymi ludami puszczy, a tą bandą. Rude małpy nie mają wodzów, nie posiadają też zgoła pamięci. Wrzeszczą przez cały dzień, wychwalając się, iż są ludem wielkim, zdolnym do czynów niezwykłych, do zawładnięcia dżunglą, ale wystarczy, by spadł orzech z drzewa, a zaraz zapominają o wszystkim i zanoszą się od śmiechu. Nikt w całej puszczy nie zadaje się z małpami, nie uczęszczamy tam, gdzie one przebywają, nie pijemy z tych samych źródeł, nie polujemy wraz z nimi, a nawet zwłoki nasze znajdują się daleko od ich trupów. Wszakże sam wiesz, że nikt do dziś dnia nie wspomniał ci o *bandar-logu*.\\r\\n\\r\\n— Prawda! — przyznał Mauli, a słowo to zatętniło donośnie w ciszy, jaka nastała, gdy Balu zamilkł.\\r\\n\\r\\n— Wszystkie ludy dżungli wygnały imię ich z pamięci swojej. Małpy są głupie, złe, niechlujne, bezczelne, nie posiadają odrobiny wstydu, a pałają jednym tylko pożądaniem, chcą, by ludy puszczy zwracały na nie uwagę. Ale nie zważamy na nie wcale, wówczas nawet, kiedy obrzucają nas orzechami, gałęźmi i rożnym paskudztwem.\\r\\n\\r\\nZaledwo to wyrzekł Balu, z drzew posypały się orzechy, kamyki i gałązki, a jednocześnie rozległy się pomruki, skowyty i pełne złości skoki wśród konarów.\\r\\n\\r\\n— Lud małp obłożony został klątwą! — zakończył Balu — Wiedz o tym!\\r\\n\\r\\n— Tak, to prawda! — potwierdziła Bagera — Ale mimo to dziwię się czemu, Balu, nie zabezpieczyłeś przeciw nim chłopca?\\r\\n\\r\\n— Czyż mogłem przypuścić, że wejdzie w komitywę z tą hołotą? Czyż mogłem go o to posądzać? Pfuj!\\r\\n\\r\\nNowe, coraz liczniejsze pociski zaczęły im spadać na głowy, toteż oddalili się co prędzej, zabierając z sobą wychowanka.\\r\\n\\r\\nPrawdą było to, co Balu mówił o małpach. Przemieszkują one na samych szczytach drzew, a ponieważ ludy puszczy nie podnoszą zazwyczaj tak wysoko głów, przeto bardzo rzadko mają sposobność zobaczenia *bandar-loga*. Ile razy natomiast małpy napotkają ranne zwierzę, wilka czy tygrysa, zawsze naigrawają się zeń i dręczą. Poza tym miotają wszystkim na głowy różne różności, już to z głupoty, już to z chęci zwrócenia na siebie uwagi. Najczęściej po całych dniach wyją przeraźliwie, śpiewają piosenki, pozbawione zgoła sensu, wyzywają na bój wszystkie ludy kniei, zapraszają je w odwiedziny do siebie, a wreszcie staczają same z sobą zacięte walki, po czym zwłoki zabitych rzucają w miejsce takie, by je musiały zobaczyć zwierzęta puszczy. Ciągle mają zamiar obrać sobie wodza, ustanowić prawa i obyczaje ustalić. Ale nie dochodzi do tego nigdy, albowiem nie mogą przechować żadnej rzeczy w pamięci do następnego dnia. Powtarzają ciągle przysłowie: Myśl *bandar-loga* wyprzedza myśli wszystkich innych ludów o czas długi. Są z tego bardzo dumne. Wprawdzie niedosiężne są dla żadnego z drapieżców czworonogich, natomiast ciąży na nich pogarda grubego zwierza kniei.\\r\\n\\r\\nŁatwo wobec tego zrozumieć, jak bardzo uradowało je, że Mauli poszedł się z nimi bawić oraz że zdołały podniecić do gniewu czcigodnego, starego Balu. Nie miały ponadto żadnego innego zamiaru, zwłaszcza że zamiarów określonych nie żywią. Jednej z nich przyszła do głowy genialna myśl. Zobaczywszy, że Mauli umie splatać z gałęzi zasłony od wiatru, osądziła, iż dobrze by było schwytać chłopca i wcielić do własnego rodu, gdyż musiałby je tego nauczyć. Mauli był dzieckiem drwala, toteż nieświadomie, pod wpływem instynktu plótł z gałęzi coś w rodzaju szałasów, sam nie wiedząc po co to czyni, a małpom, które go podpatrzyły z wierzchołków drzew, wydało się to czymś nadzwyczajnym.\\r\\n\\r\\n— Nareszcie nadszedł czas — mówiły sobie — kiedy obierzemy wodza, prześcigniemy w mądrości wszystkie inne ludy i wzbudzimy w nich zazdrość i szacunek.\\r\\n\\r\\nPod wrażeniem tych myśli śledziły, skacząc z gałęzi na gałąź, Balu, Bagerę i chłopca i szły ich śladem aż do miejsca, gdzie się cała trójka rozłożyła na spoczynek. Mauli, postanowiwszy nie zadawać się już nigdy z *bandar-logami*, zasnął twardo, leżąc pomiędzy panterą i niedźwiedziem.\\r\\n\\r\\nNagle zbudził się, uczuwszy dotknięcia i uściski drobnych, zwinnych, szorstkich rąk oraz uderzenia gałęzi po twarzy. Spojrzał i zobaczył tylko zieloną rozchwiej liści drzew i posłyszał wściekły ryk starego Balu, który budził całą dżunglę. U dołu Bagera podskakiwała wysoko, drapiąc pazurami pnie drzew, a *bandar-logi* wyły triumfalnie:\\r\\n\\r\\n— Widzi nas Bagera! Prześcignęliśmy w zręczności Bagerę! Cała dżungla zachwyca się naszą zręcznością, odwagą i przebiegłością!\\r\\n\\r\\nUciekały z więźniem swym zwinnie, a któż opisać zdoła należycie bieg małp poprzez gęstwę drzew. Mają one tam swe przedziwne, niedostępne innym zwierzętom drożyny i gościńce, to w górę się wznoszące, to spuszczające się stromo w dół. Państwo ich znajduje się na wysokości sześćdziesięciu lub więcej stóp, a poruszają się one w nim z taką pewnością siebie, że mogą w najciemniejszą noc pędzić z zawrotną chyżością po konarach niby po równym stepie.\\r\\n\\r\\nDwie najsilniejsze małpy chwyciły chłopca pod ręce i wraz z nim skakały z drzewa na drzewo w olbrzymich susach. Same byłyby się niezawodnie posuwały daleko prędzej, ale ciężar więźnia opóźniał ich bieg. Mauli doznawał miłego uczucia z powodu tej chyżości, uczuwał jednak zarazem zawrót głowy, a straszne wstrząśnienia odbierały mu niemal przytomność. Falanga rabusiów wspinała się wraz ze swoim łupem aż na same szczyty drzew tak wysoko, że gałęzie zaczynały giąć się i pękać pod ciężarem ich ciał, potem zaś z chrapliwym wrzaskiem rzucał się kłąb małp na oślep w szaleńczym skoku i zwisał, zaczepiony dziesiątkiem rąk i ogonów u jakiegoś konara o kilkadziesiąt stóp niżej.\\r\\n\\r\\nMauli widział pod sobą od czasu do czasu rozłogi traw, pokrywających polany kniei, niby majtek patrzący na rozchwiej morza ze szczytu wysokiego masztu. Za moment oczy zasłaniały mu gałęzie, bijące go po twarzy, uczuwał rzut w powietrze, spadał i zaczepiał się u czegoś, tuż nad ziemią niemal. Z wrzaskiem ogromnym, w skokach nieprawdopodobnych pędził po gościńcach drzewnych i powietrznych cały lud *bandar-logów*, unosząc swój łup nie wiadomo dokąd.\\r\\n\\r\\nZrazu Mauli myślał o tym tylko, by go małpy nie upuściły na ziemię, potem zaś zawrzał gniewem. Ale o walce mowy być nie mogło, zaczął się przeto zastanawiać nad sytuacją. Sądząc po szybkości małp, przewidywał, że przyjaciele jego, Balu i Bagera, rychło zostaną daleko w tyle, należało ich tedy uwiadomić, w którym się oddala kierunku. W dole nie było prawie nic widać, gdyż gałęzie zasłaniały całe połaci dżungli, toteż Mauli zwrócił spojrzenie w górę. Po małej chwili dostrzegł w przestworzu sępa Chila, zataczającego ogromne kręgi nad knieją w poszukiwaniu żeru. Chil zauważył, że małpy coś niosą, przeto zniżył lot, by zobaczyć, czy nie ma tam czegoś do zjedzenia, ale, zawisłszy paręset metrów nad drzewami, aż gwizdnął z podziwu, ujrzawszy wleczonego na szczyt chłopca, który mu rzucił hasło w narzeczu ludu sępów:\\r\\n\\r\\n— Ja i ty jesteśmy jednej krwi!\\r\\n\\r\\nZasłoniły mu go natychmiast gałęzie, ale Chil machnął skrzydłem, przeniósł się nad następne drzewo i znowu zobaczył miedzianą twarz chłopaka.\\r\\n\\r\\n— Idź moim śladem! — zawołał Mauli — Zanieś wieść seeoneeńskim przyjaciołom moim, staremu Balu i Bagerze.\\r\\n\\r\\n— Któż jesteś? — spytał Chil, bo nie znał go dotąd, choć dużo słyszał o Maulim.\\r\\n\\r\\n— Mauli, zwany też żabką, człowiek-wilk, ze stada Akeli… Pilnuj mego śla…\\r\\n\\r\\nMauli nie skończył, rzucony w tej chwili w powietrze, ale sęp dał znak, że wie co trzeba, a potem śmignął tak wysoko w górę, że wydał się ziarnkiem piasku. Z tych wyżyn śledził przez lunety swych oczu ruchliwą falę gałęzi płynącą dołem, to jest konwój chłopca porwanego przez *bandar-logi*.\\r\\n\\r\\n— Nie pobiegną daleko! — mruknął do siebie wzgardliwie — Małpy nie są w stanie nigdy dokonać swych zamiarów. Pomysły mają ciągle nowe, ale ten ostatni stanie im niezawodnie kością w gardle. Balu to nie szczeniak, a Bagera umie też polować jak należy.\\r\\n\\r\\nZawisł nieruchomo na potężnych swych skrzydliskach, podgiął nogi i czekał.\\r\\n\\r\\nBalu i Bagera szaleli tymczasem z gniewu i żalu. Pantera wdrapywała się na drzewa tak wysoko, jak nigdy do tej pory, ale gałęzie łamały się pod jej ciężarem i nie mogła nigdy sięgnąć szczytu, spadała tedy bezsilnie, drapiąc pnie.\\r\\n\\r\\n— Czemuż nie uprzedziłeś chłopca? — wołała, krzycząc te słowa prosto w uszy biednego niedźwiedzia, zwijającego się na swych ciężkich łapach, by dotrzymać kroku małpom.\\r\\n\\r\\n— I na cóż się zdało bić go, skoro zaniedbałeś rzeczy tak ważnej?\\r\\n\\r\\n— Prędzej… prędzej! — sapał dobywający ostatków sił Balu — Może je zdołamy dopędzić!\\r\\n\\r\\n— Ani mowy! — ryczała w odpowiedzi — Ruszasz się tak pomału, że ujść by ci musiała nawet ranna krowa! Opasły wykładaczu praw, dzieciotłuku, zanim przebiegniesz dwa stajania, wyciągniesz łapy raz na zawsze! Usiądź lepiej i pomyśl, co czynić należy. Musimy ułożyć jakiś rozsądny plan! Niepodobna ich dogonić, a nawet niebezpieczna to rzecz, gdyż, ujrzawszy nas za sobą, mogą go cisnąć na ziemię z obawy zemsty.\\r\\n\\r\\n— Auhuu! Arruru! — ryczał Balu — Może go już nawet rzuciły znudzone dźwiganiem. Wszystkiego spodziewać się można po *bandar-logach*… Oo! Przywalże mi głowę ciałami zdechłych nietoperzy, daj mi stare gnaty do ogryzania, wepchnij mnie do barci dzikich pszczół, by mnie na śmierć zakłuły, a potem pochowaj obok śmierdzącej hieny! Jestem zwykłe bydlę, nie zaś przyzwoity niedźwiedź! Auhuu! Arruru! O, Mauli, o chłopcze mój! Czemuż cię nie uprzedziłem, co ci zagraża od ludu małp, miast cię bić i drapać codziennie! Może moje razy miały ten skutek, że biedaczek zapomniał całkiem wszystkich haseł i oto znajduje się teraz w dżungli zupełnie opuszczony, bezbronny i wystawiony na wszelkie niebezpieczeństwa!\\r\\n\\r\\nObjął łapami wielki swój łeb i tarzał się zrozpaczony po ziemi.\\r\\n\\r\\n— Głupstwa pleciesz! — warknęła niecierpliwie pantera — Wszakże dopiero co powtarzał wszystkie po kolei hasła ludów puszczy! Straciłeś pamięć, stary Balu, a w dodatku godność osobistą. Cóż by powiedziała na przykład o mnie dżungla, gdybym ja, czarna pantera, wiła się po ziemi, niby jeżozwierz *sahi* i ryczała rozpaczliwie?\\r\\n\\r\\n— Pluję teraz na opinię dżungli! O Mauli, Mauli! Może on już nie żyje w tej chwili?\\r\\n\\r\\n— Żyje! — pocieszała go — Żyje na pewno, o ile go zresztą nie rzuciły na ziemię albo nie zagryzły znużone dźwiganiem. Nie rozpaczaj, Balu, ma on rozum, wie dużo, a nade wszystko posiada oczy, których lękają się ludy puszczy. Niestety, wielkie to nieszczęście, że dostał się do *bandar-logów*, które jako żyjące na szczytach drzew, nie boją się żadnego z nas.\\r\\n\\r\\nPantera zamyśliła się i zaczęła sobie lizać łapy.\\r\\n\\r\\nNagle Balu zerwał się na równe nogi i zawołał:\\r\\n\\r\\n— Jestem dureń! Jestem podły korzonkojad i straciłem całkiem rozum! Dopiero teraz przyszły mi do głowy słowa słonia Hati, który twierdzi, że nie ma na świecie nikogo, kto by się nie bał kogoś innego! *Bandar-logi* boją się węża Kaa, skalnego pytona, który pełza po drzewach podobnie jak one i porywa je w nocy, czyniąc zwłaszcza spustoszenie pośród ich dzieci. Na sam dźwięk imienia jego drętwieją od stóp do głowy, a nawet ogonem ruszyć nie są w stanie. Musimy udać się do węża Kaa.\\r\\n\\r\\n— I cóż on nam pomoże? — zauważyła Bagera. — Nie jest z naszego rodu, nie ma nóg, a zwłaszcza posiada tak straszne oczy…\\r\\n\\r\\n— Oo.. to stary, przebiegły, a nade wszystko wiecznie głodny wąż! — rzekł Balu, nabierając otuchy — Musisz mu przyrzec sporą ilość jelonków!\\r\\n\\r\\n— Słyszałam, że gdy się naje, zasypia na długo! — powiedziała pantera — Może właśnie obżarł się teraz, a jeśli nawet głodny, to przecież sam umie sobie zdobyć pożywienie!\\r\\n\\r\\nBagera nie znała węża Kaa i nie miała doń zaufania.\\r\\n\\r\\n— Choćby i tak nawet było, — odparł Balu — to przecież tak doświadczona jak ty łowczyni, a także i ja, we dwoje damy sobie z nim radę.\\r\\n\\r\\nBalu zbliżył się do Bagery i ruszyli ramię w ramię na poszukiwanie węża Kaa, pytona skalnego.\\r\\n\\r\\nLeżał rozciągnięty na płaskiej skale, oblanej żarem popołudniowego słońca i podziwiał swój nowy, przepyszny strój. Dopiero co ocucił się z dzisięciodniowego odrętwienia, podczas którego zmienił skórę i wystąpił teraz w całej okazałości. Wielka, płaska głowa jego leżała na kamieniu, a olbrzymie cielsko piętrzyło się, poskręcane w dziwne zwoje, sploty i węzły. Oblizywał się na myśl o uczcie, która go czekała.\\r\\n\\r\\n— Jest jeszcze na czczo! — mruknął Balu z uczuciem ulgi, patrząc na lśniący przystrój w brunatne i rdzawe pręgi. — Uważaj, Bagero, — dodał — gdyż po zmianie skóry Kaa niedowidzi, a przy tym jest wyjątkowo napastliwy.\\r\\n\\r\\nKaa nie zaliczał się do wężów jadowitych, a nawet pogardzał w gruncie rodem jadowitych, uważając te osobniki za tchórzów, pomagających sobie w walce bronią nieszlachetną. Moc jego leżała w potędze uścisku splotów, którymi obejmował zdobycz i dławił bez ratunku.\\r\\n\\r\\n— Szczęśliwych łowów! — pozdrowił go Balu, przysiadając na zadzie.\\r\\n\\r\\nJak wszystkie wielkie pytony, Kaa był niemal głuchy, toteż nierychło dosłyszał pozdrowienie. Mimo to, czując czyjąś obecność, poruszył się na wszelki wypadek i posuwać zaczął w różnych kierunkach swój potężny łeb.\\r\\n\\r\\n— Szczęśliwych łowów całej kompanii! — odpowiedział nareszcie uprzejmie — To ty, Balu! — zawołał — Cóż cię tu sprowadza? A, to ty, Bagero! Zdaje mi się, że nie daremnie przybyliście oboje! Czy nie wiecie przypadkiem o jakimś stworzeniu w pobliżu, o łani tłustej lub choćby sarniątku. Jestem pusty jak studnia czasu posuchy!\\r\\n\\r\\n— Wybieramy się właśnie na łowy! — powiedział od niechcenia Balu, wiedząc, że olbrzymi pyton jest za wielki, by pojmować i decydować się szybko.\\r\\n\\r\\n— Jeśli pozwolicie, przyłączę się tedy do was! — zaproponował Kaa — Dla ciebie, mój Balu i dla ciebie, Bagero, drobnostką jest jedno machnięcie łapy więcej, gdy tymczasem ja muszę nieraz przez cały dzień czatować na przejściu ku wodzie, albo wspinać się przez pół nocy po drzewach, zanim mi wpadnie w gardziel jakaś młoda małpa. Ach, cóż to za drzewa dzisiaj! Nie takie rosły czasu mej młodości! Wszystkie konary popróchniały, a gałęzie łamią się za dotknięciem!\\r\\n\\r\\n— Może przyczyną tego jest poniekąd własny twój ciężar! — zauważył niedźwiedź.\\r\\n\\r\\n— To prawda! — zgodził się Kaa z dumą — Jestem długi, oo… porządnie długi. Ale mimo to dzisiejsze drzewa są marne, wierzajcie mi. Niedawno omal nie spadłem na ziemię. Niewiele brakowało. Nie objąłem dobrze pnia ogonem i ześlizgując się zbudziłem ze snu bandę *bandar-logów*, które obsypały mnie wyzwiskami i przekleństwami.\\r\\n\\r\\n— Jaszczurka!… Glista ziemna… — mruknęła niby do siebie Bagera, jakby przypominała sobie wyzwiska małp.\\r\\n\\r\\n— Sss… — syknął pyton ze złością — Więc to takie na mnie miotały obelgi?\\r\\n\\r\\n— Coś podobnego wrzeszczały wczorajszej nocy, ale nie zwracaliśmy na to oczywiście uwagi. Wszakże ciągle wygadują brednie. Gadały, zdaje mi się, jeszcze, że ci powypadały ze starości zęby i dlatego nie łowisz stworzeń większych od koźlęcia, unikając nawet starych capów, których rogi budzą w tobie strach nieopisany. Naprawdę te *bandar-logi*, to bezwstydni potwarcy!\\r\\n\\r\\nZazwyczaj żaden wąż, a zwłaszcza stary, doświadczony pyton nie ujawnia nigdy miotającego nim gniewu. Ale mimo to spostrzegli Balu i Bagera, że po obu stronach ogromnej gardzieli węża Kaa zadrżały i zafalowały potężne muskuły ściskowe.\\r\\n\\r\\n— *Bandar-logi* — rzekł po chwili, opanowawszy się — zmieniły miejsce pobytu. O wschodzie słońca słyszałem ich wrzaski w koronach drzew, a teraz wszystko ucichło.\\r\\n\\r\\n— Wybraliśmy się właśnie… na… *bandar-logi*! — wykrztusił z trudnością Balu. Słowa więzły mu w gardle, bowiem po raz pierwszy może wielki czworonóg dżungli przyznał się, że zwraca uwagę na małpy, a co więcej, że chce na nie polować.\\r\\n\\r\\n— Musi zatem istnieć nader ważny powód! — zauważył mądry Kaa — Ważny tylko powód skłonić może do tropienia *bandar-logów* dwoje tak znakomitych łowców i wodzów we własnej kniei.\\r\\n\\r\\nKaa mówił bardzo uprzejmie, a rozdymała go po prostu ciekawość.\\r\\n\\r\\n— Wolne żarty! — powiedział Balu — Jestem tylko starym, a często nawet nierozważnym nauczycielem prawa w seeoneeńskim stadzie wilków. Bagera zaś…\\r\\n\\r\\n— Jest Bagerą! — skończyła pantera, niezdolna do uniżoności, potem zaś dodała:\\r\\n\\r\\n— Wiedz, o Kaa, że te nikczemne orzechogryzy i liściojady porwały nam małego człowieka, o którym pewnie doszły cię wieści.\\r\\n\\r\\n— Sahi, którego bezczelność wzrasta wraz z twardością igieł na grzbiecie, mówił mi niedawno, że podobno przyjęto do stada wilków jakiegoś chłopca, ale nie dawałem temu wiary. Sahi jest plotkarzem i roznosi po dżungli wieści przeróżne bez żadnej podstawy i zupełnie przekręcone, albowiem niczego dokładnie powtórzyć nie jest zdolny! — powiedział Kaa.\\r\\n\\r\\n— Tym razem wyjątkowo powiedział prawdę! Jest to chłopiec, jakiego pewnie dotąd nie było na świecie. Jest to najlepszy, najmędrszy i najodważniejszy z ludzi. To uczeń mój, który imię starego Balu wsławi po najdalszych krańcach dżungli. Ponadto zaś wiedz, o mądry Kaa, że kocham go, to jest że kochamy go oboje z Bagerą bardzo!\\r\\n\\r\\n— Ts… ts… — odparł Kaa, kręcąc głową — Wiem ja dobrze, co miłość znaczy… o… wiem! Mogę wam na dowód opowiedzieć ogromnie wzruszającą historię…\\r\\n\\r\\n— Ocenić ją jak należy można tylko podczas księżycowej nocy i to mając pełny żołądek… — wtrąciła pośpiesznie Bagera. — Tymczasem nasz chłopiec znajduje się w niewoli u *bandar-logów*, a wiemy, podobnie jak cała dżungla, że małpy nie boją się nikogo prócz sławnego skalnego pytona Kaa.\\r\\n\\r\\n— Mnie się jednego boją! — zawołał Kaa z dumą — To prawda… To prawda! Nędzne pyszałki, plotkarze i głuptaki… przeklęty małpi pomiot! Ale, wracając do małego człowieka, smutna to sprawa, że dostał się w ręce tego paskudnego plemienia. Wszakże często, gdy je znudzą z mozołem zbierane orzechy, ciskają je na ziemię. Tak samo łamią bez zastanowienia gałąź, którą przez pół dnia nosiły w triumfie po całej kniei, w zamiarze zrobienia z niej czegoś cudownego. Smutny, powtarzam, jest los tej biednej istoty ludzkiej w rękach *bandar-logów*! O ile dobrze dosłyszałem, przezywały mnie jaskółką i zimną rybą… wszak prawda?\\r\\n\\r\\n— Jaszczurką i ziemną glistą!\\r\\n\\r\\n— Hm… hm… należy im się tedy admonicja, by wiedziały, jak się wyrażać o swoim panu i pogromcy! Aaa tss… Muszę dopomóc ich słabej pamięci.. Ale mówcież, gdzież to zawlokły owego malca?\\r\\n\\r\\n— Jedna dżungla to wie! — odparł Balu — Wydaje mi się, że w kierunku zachodzącego słońca. Sądziliśmy, o wielki Kaa, że ty musisz wiedzieć!\\r\\n\\r\\n— Ja? Skądże by? Czasem chwycę którąś, gdy się nawinie, ale nie poluję specjalnie na śmierdzące *bandar-logi*, równie, jak nie pożeram żab i błota, w zapleśniałych kałużach gnijącego. Hss…\\r\\n\\r\\n— Spojrzyjcie w górę! Chil… Chil… mówi Chil… Podnieś łeb, stary Balu ze stada wilków seeoneeńskich!\\r\\n\\r\\nBalu, zdziwiony tym okrzykiem, wytrzeszczył na niebo oczy i ujrzał sępa Chila, spuszczającego się kręgami na skrzydłach, osrebrzonych po brzegach słońcem. Chil przerwał swój zwykły spoczynek popołudniowy i szukał Balu i Bagery po całej kniei, ale długo nie mógł ich znaleźć, bowiem przysłaniały je gałęzie drzew.\\r\\n\\r\\n— Cóż tam nowego? — spytał Balu.\\r\\n\\r\\n— Mauli-żabka znajduje się w niewoli u *bandar-logów*. Zobaczyłem go i prosił mnie, bym was zawiadomił. Zaniosły go na drugi brzeg rzeki do małpiego grodu, który nosi miano Mroźnych Pieczar. Pozostaną tam zapewne czas jakiś, ale nie wiadomo, czy przez jedną noc, czy przez tydzień, czy godzinę. Nakazałem nietoperzom, by ich pilnowały w ciemności. Na tym koniec. Spełniłem me posłannictwo, a teraz życzę wam wszystkim tam na dole pomyślnych łowów!\\r\\n\\r\\n— Pomyślnych łowów, Chilu! — odkrzyknęła Bagera — Najedz się aż do szczytu gardła! Wywdzięczę ci się, poczciwy sępie, przy pierwszej sposobności, pozostawiając dla ciebie nietknięty łeb wielkiego wołu!\\r\\n\\r\\n— Nie ma za co dziękować! Nie ma za co! — odpowiedział — Chłopak znał hasło! Musiałem uczynić com uczynił, bo prawo jest prawem!\\r\\n\\r\\nChil machnął potężnymi barkami i zatoczywszy krąg, uniósł się w górę z rozmachem.\\r\\n\\r\\n— Mauli nie zapomniał języka w gębie! — zawołał Balu z dumą — Choć jest jeszcze dzieckiem niemal, zapamiętał hasło w narzeczu ptaków i to mimo strasznej sytuacji, gdy go rzucano z drzewa na drzewo!\\r\\n\\r\\n— Nieźle mu, co prawda, wbijałeś tę wiedzę w głowę paskudnymi łapskami swymi! — odrzekła Bagera. — Zresztą i ja dumna jestem z niego! Teraz, nie tracąc czasu, ruszajmy wszyscy w stronę Mroźnych Pieczar.\\r\\n\\r\\nWszyscy mieszkańcy dżungli wiedzieli dobrze, gdzie się miejscowość ta znajduje, ale niewielu miało ochotę tam się udawać. Tak zwane Mroźne Pieczary było to właściwie starodawne, opuszczone i zapomniane, zapadłe w ostępie miasto, a zwierzęta, jak wiadomo, unikają miejsc, gdzie bywali ludzie. Co najwyżej zachodzi tam odyniec, ale nigdy nie zdarza się, by wyprawiały się do ruin stada łowieckie czworonogów. Poza tym obrały sobie kryjówkę w Mroźnych Pieczarach *bandar-logi*, a przeto każde szanujące się stworzenie omijało tę miejscowość, spostrzegłszy ją z dala. Jedynie w czasie posuchy letniej, pod wpływem pragnienia zachodził tam ten i ów w nadziei znalezienia wody w rozwalonych na poły zbiornikach i studniach.\\r\\n\\r\\n— Nie zdążymy tam przed północą, mimo największego pośpiechu! — powiedziała Bagera.\\r\\n\\r\\n— Będę się starał biec co sił! — rzekł Balu z widocznym zakłopotaniem.\\r\\n\\r\\n— Nie możemy krępować się tobą! — zawyrokowała — Pójdziesz sam śladem naszym. My i tak będziemy zmuszeni porządnie machać nogami… prawda, Kaa?\\r\\n\\r\\n— Nogami albo i nie nogami! — zauważył poważnie — Ostatecznie potrafię pędzić nie gorzej od ciebie, mimo twych czterech łap.\\r\\n\\r\\nRuszyli żwawo, ale Balu mimo wszelkich wysiłków musiał bardzo prędko dać za wygraną i spocząć, bowiem zasapał się straszliwie. Zostawili go zalecając, by przybył jak najprędzej, a Bagera pomknęła szalonymi skokami. Kaa sunął w milczeniu, ale ani na chwilę nie udało się panterze wyprzedzić potężnego pytona. Pozostawał w tyle tylko w chwili, gdy przebywali potoki górskie, Bagera przesadzała je ogromnym susem, zaś Kaa musiał płynąć, wznosząc ponad wodę głowę i szyję. Ale dotarłszy do brzegu, równał się z nią rychło.\\r\\n\\r\\n— Przysięgam na potrzaskane kraty — powiedziała o zmroku Bagera — że dzielny z ciebie wędrowiec!\\r\\n\\r\\n— Jeść mi się chce! — odrzekł — A przy tym nie zapomniałem, że te pchlarze przezwały mnie cętkowaną kukułką!\\r\\n\\r\\n— Jaszczurką! — poprawiła — A ponadto ziemną glistą!\\r\\n\\r\\n— Mniejsza o wyrażenie! W każdym razie musimy się śpieszyć!\\r\\n\\r\\nWydawało się, że Kaa płynie po ziemi, niby rwący strumień. Bystrym spojrzeniem obierał najkrótszą drogę i nie zbaczał na włos z obranego kierunku.\\r\\n\\r\\nMałpy zebrane w Mroźnych Pieczarach zapomniały już całkiem o opiekunach i obrońcach swego więźnia. Zaniósłszy chłopca do opuszczonego miasta, spoczęły na laurach po dokonaniu tak doniosłego czynu. Mauli nie widział dotąd w życiu hinduskiego miasta, więc mimo że ujrzał same tylko zwaliska, to dzieło rąk ludzkich wydało mu się nad wyraz wspaniałe i zdumiewające. Miasto pobudowane w niepamiętnych czasach przez jednego z radżów, którego posiadłości pochłonęła z wiekami dżungla, położone było na niewielkim wzgórzu. Widać było jeszcze ulice wyłożone flizami kamiennymi i bramy na poły zburzone, ze szczątkami drzwi wiszącymi na przegryzionych rdzą zawiasach. Głazy murów poprzerastały krzewy i wielkie drzewa, a ze ścian pospadały sztukaterie i płaskorzeźby, zaś leżąc długo na ziemi, uległy zwietrzeniu i rozsypały się w gruzy. Z okien wysokich baszt zwieszały się grube sploty lian i przysłaniały je zieloną szatą listowia.\\r\\n\\r\\nPośrodku widniał obszerny i okazały pałac bez dachu. Popękane tafle, którymi wyłożony był niegdyś dziedziniec oraz rozwalone cembrowiny studzien i wodotrysków pokryte były czerwonymi i szarymi plamami pleśni i porostów rozmaitych, a różne krzewy popodważały korzeniami nawet głazy, stanowiące obmurowanie dawnych stajen królewskich słoni, tak że leżały porozrzucane, jakby je umyślnie rozwalono. Z platformy pałacu widać było rozrzucone na upłazie wzgórza rozliczne domy miasta, tworzące dotąd kilka wyraźnie zarysowanych ulic. Pośród mroku rozwaliska te, pozbawione dachów, wyglądały razem wzięte jak duży, połamany i pozbawiony miodu plaster pszczeli.\\r\\n\\r\\nU zbiegu dwu ulic widniała bezkształtna bryła kamienna, która była ongiś statuą jakiegoś bóstwa, gdzieniegdzie po rogach rozróżnić było można cysterny publiczne, studnie i resztki ścieków, a z wnętrza kilku świątyń o zapadłych kopułach wyrastały strzeliste palmy o pierzastych liściach i szerokich, wysokich pniach.\\r\\n\\r\\nMałpy nazwały to miejsce swoim miastem i ujawniały wielką pogardę dla ludów dżungli żyjących w kniei, ale nie wiedziały zgoła, jaki cel mają te wszystkie zabudowania i co z nimi począć. Zasiadały gromadnie w wielkim przedsionku królewskiej sali radnej, szukały sobie pcheł, iskały się i pewne były, że postępują jak ludzie. Innym razem rozbiegały się po rozwaliskach i z trudem znosiły cegły i ułamki gzymsów w jedno miejsce, jakby miały zamiar doprowadzić miasto do porządku, ale za chwilę zapominały o wszystkim. Krzyczały, potrącały się, goniły i biły, za moment zaprzestawały tego wszystkiego i biegając po zdziczałym parku królewskim i tarasach pawilonów, trzęsły krzewami róż oraz pomarańczowymi drzewami, patrząc na spadające kwiaty i owoce i bawiąc się nimi.\\r\\n\\r\\nZ wielką troskliwością zwiedzały też ustawicznie wszystkie ubikacje pałacu, przejścia nad- i podziemne, setki małych i wielkich komnat, ale nie wiedziały nigdy, co już znają, a co jeszcze zwiedzić należy i błądziły pojedynczo lub grupami, paplając i zapewniając się wzajem, że zachowują się zupełnie jak ludzie. Od czasu do czasu piły z wielkiej cysterny pałacowej, mącąc jednak wodę, popychając się i kłócąc, a dla odmiany stawały w grupach i wołały:\\r\\n\\r\\n— Nie ma w całej dżungli ludu tak rozumnego, silnego, dobrego i łagodnego, jak lud *bandar-logów*!\\r\\n\\r\\nZabawiały się miastem i udawaniem ludzi przez czas pewien, ale gdy im się to znudziło, wracały na wierzchołki drzew i starały się wszelkimi sposobami zwrócić na siebie uwagę innych ludów puszczy.\\r\\n\\r\\nMauli nauczył się od dziecka szanować prawa i żyć według nich, nie mógł tedy nawyknąć do tego rodzaju postępowania. Gdy przybył tu wraz z małpami, było już dosyć późno, ale miast udać się na spoczynek po długiej podróży, *bandar-logi* zaczęły tańczyć wokoło niego i śpiewać głupkowate piosenki. Jedna z nich w napuszonej mowie sławiła dzień pojmania chłopca jako epokę w życiu ludu, albowiem Mauli nauczy wszystkie małpy splatać gałęzie i budować zasłony przed wiatrem i deszczem. Słysząc to, nazbierał zaraz giętkich gałązek i zabrał się do roboty, a małpy starały się go naśladować, ale po chwili praca ta przestała budzić w nich zainteresowanie, toteż rozbiegły się, targając się wzajem za ogony, podskakując na czworakach i wydając gardłowe okrzyki.\\r\\n\\r\\n— Jestem głodny! — powiedział na koniec — W tej stronie dżungli nie mogę się zwrócić do nikogo, przynieście mi tedy pożywienia, albo pozwólcie zapolować na własną rękę!\\r\\n\\r\\nKilkadziesiąt małp udało się zaraz za miasto zbierać dlań orzechy i owoce, ale gdy wracały, pobiły się między sobą, pogubiły to, co niosły i wróciły z niczym. Mauli był głodny i miotał nim gniew straszny. Wałęsał się po opuszczonym mieście, od czasu do czasu rzucając hasło myśliwca, polującego na obcym terytorium, ale nie mógł się doczekać odpowiedzi. Widocznie miejsc tych, zażywających nader złej opinii, unikały wszystkie ludy dżungli i nie było nadziei napotkania nikogo.\\r\\n\\r\\n— Sprawdza się — myślał — wszystko, co mówił Balu o *bandar-logach*. Nie znają one haseł myśliwskich, nie mają wodzów, słowem, żyją bez praw, paplając tylko głupkowato i posługując się zręcznie, ale bezcelowo rękami. Niezawodnie zginę tutaj z głodu, albo zostanę zabity i to z własnej winy. Muszę mimo wszystko spróbować, czy nie uda mi się wrócić do swojej dżungli. Balu wygrzmoci mnie tęgo, ale wolę wszystko, niż to obmierzłe przestawanie z nikczemnymi *bandar-logami*.\\r\\n\\r\\nZbliżył się niepostrzeżenie do murów miasta, ale małpy zauważyły to zaraz i zawróciły, zasypując go wyrzutami, iż nie dość wysoko ceni sobie szczęście, jakie się stało jego udziałem oraz szczypiąc go dotkliwie celem wzbudzenia uznania i wdzięczności. Zamilkł tedy i zacisnąwszy zęby, dał się zaprowadzić czeredzie małp na górny taras pałacu, skąd widać było cysterny z czerwonego granitu do połowy napełnione wodą deszczową. Pośrodku tarasu widniał zrujnowany pawilon z białego kamienia, pobudowany dla zmarłych dawno księżniczek. Kopuła tego pawilonu zwaliła się w połowie i przysypała wejście do korytarza, który wiódł tutaj z dolnych części pałacu, dając księżniczkom przystęp do tego uroczego miejsca. W ściany pawilonu wstawione były tafle z białego marmuru, pokryte bogatą, kunsztowną rzeźbą, a w mieszczące się powyżej owalne otwory powprawiał architekt przejrzyste płytki drogocennych kamieni, jaspisów, krwawników i agatów, tak że kiedy księżyc oblał jasnym światłem pałac, na posadzce i ścianach pawilonu rysowała się barwna delikatna sieć żyłek, podobna do przecudnej koronki czy haftu.\\r\\n\\r\\nMauli patrzył na to wszystko w niemym podziwie. Zły był, a jednak chwilami nie mógł się powstrzymać od śmiechu, słysząc słowa czeredy małp, przekonujących go, że lud *bandar-logów* jest szlachetny, mądry i dobry, on zaś okazał głupotę wielką, chcąc się od nich wynieść.\\r\\n\\r\\n— Jesteśmy wielkie, jesteśmy zdumiewające i osiągnęłyśmy szczyt wolności! Nie ma mędrszego od nas ludu w całej dżungli! Wszystkie to twierdzimy zawsze, przeto jest to prawdą niezaprzeczalną! Ty słyszysz te słowa po raz pierwszy, przeto zważ dobrze, byś mógł je powtórzyć wszystkim ludom całej dżungli! Niech tylko zwrócą uwagę na nas, a przekonają się o naszych niezrównanych przymiotach!\\r\\n\\r\\nMauli milczał, a wkoło niego gromadziły się coraz to liczniejsze zgraje, słuchając mówców, którzy wysławiali lud *bandar-logów*, ile razy zaś jakiś mówca zatrzymywał się, by nabrać tchu, wszystkie wrzeszczały społem:\\r\\n\\r\\n— To prawda! To prawda! Wszystkie jesteśmy tego samego zdania!\\r\\n\\r\\nMauli siedział ze zwieszoną głową, przytakiwał ilekroć zwracano się doń z pytaniem, a cały ten piekielny rozgwar przyprawiał go o zawrót głowy.\\r\\n\\r\\n— Niezawodnie musiał je pokąsać Tabaki! — myślał — Widocznie są szalone! Czyż nigdy nie sypiają?… Ach… widzę obłok… sunie ku księżycowi…. o ile będzie dość ciemny, spróbuję się wymknąć cichaczem. Nieszczęście tylko, że jestem taki wyczerpany!\\r\\n\\r\\nRuch tegoż samego obłoku śledzili bacznie dwaj sprzymierzeńcy, zaczajeni w zasypanym na poły rowie obronnym miasta. Zarówno bowiem Kaa, jak i Bagera wiedzieli dobrze, że walka z taką przewagą liczbową jest nader trudna. Małpy rzucają się zawsze we sto na jednego przeciwnika, więc mało które stworzenie dżungli może im sprostać.\\r\\n\\r\\n— Podpełznę pod mur od zachodu i stamtąd rzucę się na nie znienacka! — powiedział Kaa — Mimo ogromnej przewagi, nie poważą się uderzyć na mnie! Niestety, ty…\\r\\n\\r\\n— Rozumiem dobrze, — odrzekła Bagera — sprawa nader ciężka, szkoda, że nie ma starego Balu, ale uczynię, co się da! Gdy tylko obłok zasłoni księżyc, skoczę na taras i przerąbię się przez tłum, który, jak mi się zdaje, odbywa jakąś naradę nad losem mego chłopca.\\r\\n\\r\\n— Szczęśliwych łowów! — syknął dziko Kaa i znikł w trawie, pełznąc ku zachodniej stronie.\\r\\n\\r\\nMur był jednak wcale dobrze zachowany i pyton musiał zmitrężyć sporo czasu, zanim znalazł drogę i nań się wygramolił.\\r\\n\\r\\nObłok przysłonił księżyc, gdy Mauli usłyszał na tarasie lekkie kroki Bagery. Pantera, dostawszy się na taras, nie tracąc czasu na zagryzanie małp, rozbijała im tylko łby uderzeniami łap i starała się przebić gruby pierścień ciał, otaczających chłopca. Liczył on jednak około sześćdziesięciu rzędów. Rozległy się skowyty przerażenia i wściekłości, Bagera deptała po ciałach i kroczyła naprzód, nagle jednak zabrzmiał okrzyk:\\r\\n\\r\\n— Wróg jest sam tylko jeden! Zabijmy go!\\r\\n\\r\\nOgromny tłum rzucił się na panterę, kąsając, drapiąc, szarpiąc, a kilka małp pochwyciło chłopca, wciągnęły go na szczyt pawilonu i strąciły w zasypany na poły korytarz. Gdyby Mauli był wychowany przez ludzi, potłukłby się niezawodnie, spadając z tak znacznej wysokości, ale wiedział on od starego Balu, jak spadać należy, przeto stanął na nogach i rękach i prócz silnego wstrząsu nie odniósł żadnego przykrego obrażenia.\\r\\n\\r\\n— Siedź tam — krzyczały małpy — Rozprawimy się wpierw z twymi opiekunami, a potem damy ci nauczkę, o ile zresztą lud jadowitych pozostawi cię przy życiu.\\r\\n\\r\\n— Ja i wy jesteśmy jednej krwi! — krzyknął śpiesznie Mauli, dodając hasło wężów.\\r\\n\\r\\nWokoło siebie słyszał szmery i syki, przeto dla pewności powtórzył raz jeszcze hasło.\\r\\n\\r\\n— Dobrze… dobrze… ss… ss… Pochowajcie żądła wszyscy! — rozległy się przyciszone głosy — Nie ruszaj się tylko, bracie, byś nas nie porozdeptywał.\\r\\n\\r\\nKażda ruina w Indiach zmienia się powoli w osiedle wężów i tutaj zatem roiło się od okularników. Mauli stał, starając się nie ruszać wcale i przez szparę w ścianie śledził przebieg walki pantery z *bandar-logami*, oraz słuchał wrzasków małp. Bagera po prostu nurkowała w fali wrogów, po raz pierwszy walcząc w obronie własnego życia.\\r\\n\\r\\n— Balu musi być gdzieś w pobliżu! — pomyślał Mauli — Bagera nie mogła przybyć sama!\\r\\n\\r\\nNagle krzyknął głośno:\\r\\n\\r\\n— Do cysterny, Bagero! Do zbiornika i wskocz do wody!… Zanurz się!\\r\\n\\r\\nPanterze okrzyk ten, świadczący, że Mauli żyje, dodał otuchy. Postępując krok za krokiem wśród nieustannej walki, dotarła nareszcie z wysiłkiem do cysterny. W tej samej chwili dał się słyszeć podobny do warkotu bębna okrzyk bojowy starego Balu, który, mimo wszelkich wysiłków, w żaden sposób nie mógł przybyć prędzej.\\r\\n\\r\\n— Jestem, Bagero! — wołał — Śpieszę! Biegnę! Ahuuu! Tylko kamienie usuwają mi się spod nóg! Czekajcie, nikczemne *bandar-logi*, sprawię ja wam łaźnię!\\r\\n\\r\\nW chwili, kiedy ukazał się zasapany na szczycie muru, zalała go fala małp i przykryła. Ale silny niedźwiedź przysiadł na zadnich łapach, a wyciągając przednie szeroko, tak by ogarnąć największą liczbę napastników, zaczął młócić regularnie, potężnie, miarowo, z łoskotem, przypominającym dudnienie obracającego się młyńskiego koła.\\r\\n\\r\\nPlusk wody i skok dały poznać chłopcu, że pantera dostała się już do cysterny, gdzie jej nie mogły dosięgnąć małpy. Pantera, krztusząc się wodą, stała pośrodku zbiornika z łbem wzniesionym ponad powierzchnię, a cembrowinę obiegły *bandar-logi* w kilku rzędach. Podskakiwały w górę rozwścieczone, gotowe rzucić się na nią ze wszystkich stron na wypadek, gdyby usiłowała pośpieszyć z pomocą niedźwiedziowi.\\r\\n\\r\\nChwila była krytyczna, uczuła to Bagera, toteż podnosząc w górę ociekający podbródek, wydała okrzyk i wzywając sprzymierzeńca na ratunek, wygłosiła hasło ludu wężów:\\r\\n\\r\\n— Ja i ty jesteśmy jednej krwi!\\r\\n\\r\\nSądziła, że Kaa cofnął się od udziału w ostatniej chwili, a Balu, mimo że był niemal zaduszony naporem małpich ciał na skraju tarasu, słysząc, że wzywa pomocy, nie mógł się oprzeć wybuchowi śmiechu.\\r\\n\\r\\nTymczasem Kaa dopiero teraz zdołał sobie utorować drogę i zsunął się z muru tak gwałtownie, że jeden z wielkich szczytowych głazów zwalił się z łoskotem na ziemię. Chcąc wyzyskać w całej pełni swą przewagę, Kaa jął studiować uważnie położenie każdego kawałka swego olbrzymiego cielska, zwijając i rozwijając sploty. Tymczasem trwała dalej walka małp z niedźwiedziem, pilnujące pantery *bandar-logi* wrzeszczały przeraźliwie, a nietoperz Mang oblatywał wokół puszczę i tak gorliwie głosił wieść o wielkim boju, że poruszony tym dziki słoń-samotnik, Hati, zaczął trąbić na alarm. Pobudziły się zgraje małp rozpierzchłych po lesie, zbiegły się ze stron najdalszych i skacząc z drzewa na drzewo znanymi sobie gościńcami napowietrznymi, pośpieszyły na pomoc siostrom z Mroźnych Pieczar, z których okolicy walka powystraszała na dziesięć kilometrów wokół wszystkie śpiące w nocy ptaki dzienne.\\r\\n\\r\\nW takiej to chwili wystąpił na arenę wyprostowany, żądny walki, potężny Kaa. Siła pytona polega na ciosie łbem wspartym potężnymi muskułami i wagą całego ciała. Wyobraźmy sobie belkę albo taran, a w końcu młot ważący około dziesięciu centnarów, na długiej osadzony rękojeści, kierowany zimnym wyrachowaniem i niezłomną wolą, a będziemy mieli pojęcie o sile ciosów walczącego Kaa. Pyton o czterech, do pięciu stopach długości obalić może człowieka, uderzywszy go w piersi głową, a wiemy, że Kaa miał stóp trzydzieści. Po cichu, bez najmniejszego szmeru wymierzył odległość i posłał cios w sam środek zwartego, otaczającego niedźwiedzia tłumu małp i cios ten zadecydował o wszystkim. Nie potrzebował już uderzać po raz drugi. Małpy rozpierzchły się na wszystkie strony wrzeszcząc rozpaczliwie:\\r\\n\\r\\n— To Kaa… to on! Zmykajmy! Zmykajmy!\\r\\n\\r\\nOd całego szeregu pokoleń małpy żyły w nieustannym strachu przed pytonem skalnym. Od praojców i pradziadów nasłuchały się opowiadań o owym straszliwym napastniku, który ślizga się po nocy, wzdłuż konarów bezszelestnie, nieznacznie i porywa największe i najdzielniejsze małpy, zanim mogą krzyknąć na trwogę. Wiedziały, że nie ma przeciw niemu obrony, gdyż upodabnia się tak do suchego konara, że wprowadza w błąd najdoświadczeńsze małpy, które nie spostrzegają podstępu, dopóki ich nie pochwyci. W całej dżungli jedynie węża Kaa bały się małpy, bowiem nie wiedziały, gdzie kończy się jego potęga, nie mogły znieść jego spojrzenia, a także żadna nie wyrwała się żywcem z jego splotu.\\r\\n\\r\\nPouciekały tylko co żywo na wyższe piętra pałacu, jęcząc z przerażenia, a Balu odetchnął swobodnie. Mimo iż futro jego gęstsze było dużo od sierści Bagery, ucierpiał niemało w walce.\\r\\n\\r\\nTeraz Kaa przerwał milczenie i wysyczał jedno, bardzo długie słowo, które podziałało piorunująco. Śpieszące na pomoc siostrom *bandar-logi* skamieniały i zastygły w bezruchu na gałęziach, trzeszczących pod ich ciężarem. Te, które obsiadły piętra domów i szczyty murów, zamilkły i uczyniła się taka cisza, że Mauli słyszał szelest kropel wody spadających z sierści Bagery, która wyszła z cysterny i otrząsała się nerwowo.\\r\\n\\r\\nPo chwili wrzaski podniosły się na nowo. Małpy, odrętwiałe zrazu, wyły teraz ze strachu, wdrapując się na co najwyższe miejsca ruin i bezkształtne posągi bożków, skakały także z jednej baszty na drugą, a Mauli, patrząc przez szczelinę w ścianie, podskakiwał z radości i hukał jak puszczyk, wyrażając tym pogardę dla wrogów.\\r\\n\\r\\n— Pomóż chłopcu wydostać się z pułapki! — poprosiła Bagera. — Ja tego dokazać nie potrafię! — Dyszała ciężko, wyczerpana walką — Zabierzemy go — dodała — i udamy się co prędzej z powrotem — gdyż zachodzi obawa, że rzucą się na nas ponownie!\\r\\n\\r\\n— Nie ruszą się z miejsca bez mego pozwolenia!— odrzekł Kaa — Cicho tam! Siedzieć spokojnie!\\r\\n\\r\\nSyknął i zaraz cisza zapanowała grobowa w całym mieście.\\r\\n\\r\\n— Nie mogłem przybyć rychlej — powiedział do Bagery — mimo że słyszałem twe wołanie!\\r\\n\\r\\n— Wołanie? — zdziwiła się — Być może, że w wirze walki wyrwał mi się jakiś okrzyk! I cóż, stary Balu — dodała — jak żeś wyszedł z tej przygody?\\r\\n\\r\\n— Uf! — mruknął niedźwiedź — Nie wiem jeszcze, czy nie rozerwały mnie na sto małych niedźwiadków! — Potrząsnął każdą łapą z osobna i dodał: — Jestem, jak się to mówi, zbity na kwaśne jabłko! O ile mi się zdaje, poczciwy Kaa, tobie to wraz z Bagerą zawdzięczamy ocalenie życia!\\r\\n\\r\\n— Nie ma o czym mówić! — odrzekł Kaa — Ale gdzież jest ten wasz mały człowieczek?\\r\\n\\r\\n— Siedzę tutaj w tej dziurze! — krzyknął Mauli spod gruzów sklepienia — Nie mogę się sam wydostać w żaden sposób!\\r\\n\\r\\n— Weźcież go sobie! — prosiły okularniki — Skacze i kręci się bez ustanku jak paw Mor i gotów nam porozdeptywać jaja!\\r\\n\\r\\n— Ha… Ha… — zaśmiał się Kaa — Widzę, że ten malec umie sobie wszędzie zjednać przyjaciół! Usuń się w tył chłopcze! — zawołał — Pochowajcie się, jadowici! Będę rozwalał mur.\\r\\n\\r\\nPrzyjrzał się dokładnie budowli i wybrał punkt słabszy pośrodku otworów dla wpuszczenia światła przeznaczonych. Potem stuknął kilka razy głową na próbę, a następnie, uniósłszy w górę około sześciu stóp ciała, jął ze wszystkich sił walić w mur głową niby młotem.\\r\\n\\r\\nZa szóstym uderzeniem ściana drgnęła, a za następnym rozsypała się w gruz, z którego buchnęły w górę obłoki pyłu. Mauli wyskoczył spośród rozwalisk, pobiegł ku Bagerze i Balu i zarzucił im ramiona na szyję, witając serdecznie.\\r\\n\\r\\n— Czyś przypadkiem nie ranny? — spytał troskliwie Balu, tuląc go do siebie.\\r\\n\\r\\n— Jestem zmęczony, głodny i potłuczony okropnie! — odparł — Ale jakże okrutnie postąpiły *bandar-logi* z wami, drodzy moi! Jesteście oboje oblani krwią!\\r\\n\\r\\n— Im się lepiej jeszcze dostało! — rzekła Bagera, oblizując się i patrząc na stosy małpich zwłok wokoło cysterny.\\r\\n\\r\\n— Wszystko to drobnostka, gdy tylko ocalałeś, ty, Mauli, żabko moja droga! — odezwał się wzruszonym głosem Balu.\\r\\n\\r\\n— Pomówimy jeszcze o tym szerzej! — zauważyła Bagera oschle, co w wielkie niezadowolenie wprawiło chłopca — Ale spójrz no tam — dodała — to potężny Kaa, który zadecydował o zwycięstwie w dzisiejszej walce. Zawdzięczasz mu życie, przeto podziękuj mu, Mauli, jak to nakazują nasze obyczaje.\\r\\n\\r\\nMauli obejrzał się, a potem, spojrzawszy w górę, ujrzał olbrzymi łeb pytona, zawieszony tuż ponad swoją głową.\\r\\n\\r\\n— Więc to jest ów drobiazg ludzki? — zdziwił się Kaa — Zaprawdę skórę ma bardzo delikatną i niewiele różni się od *bandar-loga*. Uważaj, mały — dodał — bym się kiedy o zmroku nie zmylił i nie wziął cię za małpę, co się zwłaszcza zdarzyć może po zmianie skóry.\\r\\n\\r\\n— Ja i ty jesteśmy jednej krwi! — odparł Mauli. — Ocaliłeś mi dzisiaj życie, przeto odtąd zdobycz moja będzie twoją zdobyczą, gdy będziesz głodny, o potężny Kaa.\\r\\n\\r\\nPyton zmrużył drwiąco oczy i powiedział:\\r\\n\\r\\n— Dziękuję ci, mój bracie! Będzie to, sądzę, nie lada zdobycz, którą upoluje tak dzielny jak ty myśliwy. Rad bym ci towarzyszyć w najbliższych łowach.\\r\\n\\r\\n— Sam nie rzucam się jeszcze na grubego zwierza — odrzekł śmiało Mauli — nie mam sił po temu, ale potrafię napędzać jelenie na łowców, którzy umieją sobie z nimi dać radę. Zawezwij mnie tylko, Kaa, gdy będziesz głodny, a przekonasz się, że to co mówię, jest prawdą. Dzięki temu — dodał, pokazując swe ręce — posiadam pewną zręczność i gdybyś kiedy dostał się w sidła, postaram się odpłacić ci tę przysługę, jaką mi oddałeś, podobnie jak chętnie uczynię to Bagerze i Balu. A teraz życzę wam powodzenia i dobrych łowów, moi mistrzowie i opiekunowie!\\r\\n\\r\\n— Gładkoś to powiedział! — zawołał Balu, zadowolony niewymownie z jego sprytu.\\r\\n\\r\\nPyton złożył na chwilę głowę na ramieniu chłopca i rzekł:\\r\\n\\r\\n— Masz dzielne serce i umiesz się grzecznie wyrażać, mój mały! A teraz odejdź prędko wraz ze swymi przyjaciółmi i prześpij się, bo oto właśnie zachodzi księżyc. Lepiej, byś nie był świadkiem tego, co się tutaj będzie działo.\\r\\n\\r\\nKsiężyc z wolna zapadał poza linię wzgórz, a na jasnym tle, niby jakaś fantastyczna koronka rysowały się wiotkie cienie małp drżących, przytulonych do siebie, wieńczących gzymsy ścian i zębate rozwaliny murów.\\r\\n\\r\\n— Księżyc zachodzi! — zawołał Kaa — Czy dosyć widno, byście mnie widzieć mogły, *bandar-logi*?\\r\\n\\r\\nZ murów doleciał żałosny głos, niby jęk wichru w koronach drzew:\\r\\n\\r\\n— Widzimy cię, potężny Kaa!\\r\\n\\r\\n— To dobrze! Uważajcież tedy pilnie, bowiem władca wasz wykona wielki, głodowy taniec. Siedźcie spokojnie i patrzcie!\\r\\n\\r\\nZakołysał się falisto, zatoczył kilka kręgów i począł chwiać w prawo i lewo potworną głową, przypominającą w tej chwili olbrzymie wahadło. Skręcał długie ciało swoje w pierścienie, ósemki, tworzył zeń zaokrąglone po narożach trójkąty, rozlewne kwadraty, to znów pięcioboki, przechodzące w faliste pagórki. Wił się ciągle miarowo, bez pośpiechu, a ruchom tym towarzyszył monotonny szmer brzękliwej pieśni. Noc schodziła coraz to głębsza, sploty węża tonęły w ciemności, wreszcie znikło wszystko i słychać było tylko szczękanie łusek, trących się o siebie w tańcu.\\r\\n\\r\\nBalu i Bagera stali nieruchomo jak skamieniali, z najeżonymi grzbietami, tłumiąc wyrywające się z paszczy głuche ryki. Mauli patrzył na to wszystko obojętnie, dziwiąc się tylko niezwyczajnemu zdarzeniu.\\r\\n\\r\\n— *Bandar-logi*! — zawołał Kaa. — Czy możecie poruszyć ręką lub nogą bez woli mojej? Mówcie!\\r\\n\\r\\n— Bez twej woli, o wielki Kaa, władco nasz, nie możemy ruszyć ręką ni nogą! — odrzekły chórem.\\r\\n\\r\\n— Dobrze! Zbliżcie się teraz trochę do mnie! — rozkazał.\\r\\n\\r\\nBez najlżejszego oporu szeregi małp ruszyły naprzód, a wraz z nimi Bagera i Balu postąpiły kilka kroków ku wężowi.\\r\\n\\r\\n— Bliżej! — syknął Kaa.\\r\\n\\r\\nWszystko zbliżyło się znowu do pytona.\\r\\n\\r\\nMauli chwycił za karki Balu i Bagerę i odciągnął je w tył, a potężne zwierzęta zadrżały, jakby nagle obudzone z jakiegoś sennego odrętwienia.\\r\\n\\r\\n— Trzymaj dalej rękę na moim karku! — powiedziała z cicha Bagera — Inaczej będę zmuszona zawrócić i pójść w kierunku Kaa! Ach!\\r\\n\\r\\n— Cóż ci się stało? — zdziwił się Mauli — Wszakże to tylko stary pyton, tańczący na piasku! Chodźmy stąd!\\r\\n\\r\\nWszyscy troje wysunęli się przez wyłom w murze i znaleźli się za chwilę w dżungli.\\r\\n\\r\\n— Uff! — odsapnął Balu, oddychając rzeźwym powietrzem kniei — Nigdy w życiu nie wejdę w przymierze z wężem Kaa.\\r\\n\\r\\nWzdrygnął się całym ciałem.\\r\\n\\r\\n— Niepodobna się z nim mierzyć! — przyznała Bagera, drżąc również — Czułam, że za małą chwilkę sama rzucę się w paszczę węża!\\r\\n\\r\\n— Niejednego spotka ten los, zanim zaświta poranek! — powiedział Balu — Kaa będzie miał swego rodzaju pomyślne łowy!\\r\\n\\r\\n— Nie rozumiem was — dziwił się Mauli, na którym żadnego wrażenia nie czyniły czary węża. — Widziałem tylko dużego pytona podrygującego w śmieszny sposób, dopóki się całkiem nie ściemniło. Jakże miał zabawnie podbity nos… ha ha ha!\\r\\n\\r\\n— Mauli! — krzyknęła gniewnie Bagera — Nie śmiej się z jego nosa, albowiem zranił go sobie z twojej winy! Podobnie z twojej winy ja mam potargane uszy, podrapane boki i łapy, a Balu kark i plecy. Przez długi czas ani ja, ani on, nie będziemy wcale w odpowiednim do polowania usposobieniu.\\r\\n\\r\\n— To drobiazg! — powiedział Balu — Rzecz główna, żeśmy odzyskali naszą żabkę ludzką!\\r\\n\\r\\n— Zapewne! — przyznała. — Ale zapłaciliśmy za to drogo. Straciliśmy czas, który można było obrócić na celowe łowy, po wtóre zaś postradaliśmy mnóstwo sierści, bo całe boki mam obdarte, odnieśliśmy rany, a nawet szwank na honorze. Tak jest! Nie zapominaj o tym, Mauli, że ja, czarna pantera, musiałam wzywać rozpaczliwie na ratunek pytona, a także, że razem ze starym Balu byliśmy bezradni jak płochliwe ptaszęta, wobec głodowego tańca. Do tego wszystkiego doprowadziły nas twoje bezrozumne igraszki z *bandar-logami*.\\r\\n\\r\\n— Prawda! Prawda! — odrzekł zmartwiony Mauli. — Jestem szkaradny, nieposłuszny, niewdzięcznik! Żałuję z głębi serca tego, com uczynił!\\r\\n\\r\\n— Hm… — mruknęła pantera. — Cóż powiada prawo? Powiedz, Balu.\\r\\n\\r\\nBalu byłby wolał oszczędzić kary ulubieńcowi, ale nie śmiał lekceważyć prawa dżungli, przeto rzekł niechętnie, półgębkiem:\\r\\n\\r\\n— Żal nie może zastąpić kary! — dodał jednak zaraz. — Ale miejże wzgląd, Bagero, że to takie małe i słabe dziecko!\\r\\n\\r\\n— Nie zapomnę o tym! — zapewniła go. — Ale dopuścił się przewiny, przeto kara ominąć go nie może. Czy masz coś na swoją obronę, Mauli?\\r\\n\\r\\n— Nic a nic! — odparł śmiało. — Ponoszę winę wielką! Poranioną zostałaś ty i Balu! Kara mi się należy.\\r\\n\\r\\nBagera wymierzyła mu kilka uderzeń. Były to razy nadzwyczaj lekkie i przyjacielskie jak na panterę i własne jej dzieci nie byłyby się nawet przebudziły ze snu, ale dla siedmioletniego malca stanowiły karę bardzo dotkliwą.\\r\\n\\r\\nPo egzekucji Mauli rozpłakał się, ale nie powiedział ani słowa, starając się zapanować nad doznanym cierpieniem.\\r\\n\\r\\n— A teraz, malcze, siadaj na mój grzbiet i śpieszmy do domu! — zawołała Bagera.\\r\\n\\r\\nPrawo dżungli powiada, że kara umywa wszelką winę i ustają po niej urazy. Jest to wielką zaletą onego prawa.\\r\\n\\r\\nMauli oparł głowę o grzbiet pantery i zapadł w sen tak głęboki, że nie zbudził się nawet wówczas, gdy przybyli na miejsce i gdy został złożony w wilczej jamie obok swych przybranych braci.\\r\\n\\r\\n\\r\\n\\r\\nŚpiew *bandar-logów* wędrujących\\r\\n\\r\\nKsiężyc oświeca cudnie\\r\\nFestony i girlandy małp na drzewach!\\r\\nO, zaprawdę, nie masz ludu jako my,\\r\\nNajwolniejszym jesteśmy narodem!\\r\\nW waleczności i dowcipie niesiężni,\\r\\nBudzimy zazdrość wszystkich, a przeto\\r\\n  Udają, że nas nie widzą! Lecz mniejsza o to,\\r\\n  *W beztroskiej igraszce ciągniem się za ogony*!\\r\\n\\r\\nPlany żywimy ogromne!\\r\\nZmianę losów postanawiamy narodu…\\r\\nZebrane w gęstwie wielkich drzew\\r\\nMarzymy, o czym się nie śni, zaprawdę,\\r\\nLudom dżungli jak długa i szeroka.\\r\\nGenialne myśli nas tłoczą…\\r\\nWtem nagle spada orzeszek, wzrok go śledzi.\\r\\n  Myśli pierzchają z głowy! Mniejsza o to!\\r\\n  *W beztroskiej igraszce ciągniem się za ogony!*\\r\\n\\r\\nMowa nasza przebogata!\\r\\nSłowa coraz inne, nowe,\\r\\nCzerpiemy z języków wszelakich!\\r\\nZ lwa pomruku, ptasich głosów,\\r\\nPisk, szczekanie, pomruk, syki,\\r\\nKażdy odgłos, piór szelesty,\\r\\nŁusek tarcie, słowem cały\\r\\nSkarb odgłosów, wszystko razem,\\r\\nOto jest nasza mowa, oto nasz język wspaniały.\\r\\n  Czy jest dźwięczny? Mniejsza o to!\\r\\n  *W beztroskiej igraszce ciągniem się za ogony!*\\r\\n  Oto jest życie, oto wolność *bandar-logów*.\\r\\n\\r\\n*Ogromną, zwartą gromadą, poprzez mroki kniei,*\\r\\n*Poprzez liany, drzew wierzchołki, przesadzając przepaści,*\\r\\n*Z hałasem bujnej radości, pośród łomotu gałęzi,*\\r\\n*Pędzimy w dal, ku jakimś dalekim celom, ku szczęściu i sławie!*\\r\\n\\r\\n\\r\\n\\r\\nNa tygrysa\\r\\n\\r\\n\\r\\nJakże ci łowy dziś się udały?\\r\\n  Wracam z zasadzki niemal skostniały.\\r\\nGdzież łup i czemuż ta smutna mina?\\r\\n  Po lesie buja moja zwierzyna.\\r\\nGdzież się podziały twa siła, męstwo?\\r\\n  Los smutny odniósł walne zwycięstwo!\\r\\nDokądże zdążasz, gdy wstają zorze?\\r\\n  Chcę marnie zdechnąć w mej ciemnej norze.\\r\\n\\r\\nMusimy wrócić do poprzedniego opowiadania.\\r\\n\\r\\nMauli po rozprawie ze stadem na Skale Rady udał się na pola, uprawiane przez mieszkańców małej osady, tuż pod dżunglą, ale nie pozostał tutaj. Czuł, że wróg jego jest jeszcze za blisko, przeto szedł dalej po kamienistej drodze, ciągle schodząc niżej ku dolinom i dopiero przebywszy kilkadziesiąt kilometrów, zatrzymał się w nieznanej sobie zupełnie okolicy, na rozległej równinie, na której widniały rozsiane, skaliste pagórki, poprzerzynane kotlinami. W dali ujrzał niewielką osadę, ku której spływała z połogiego upłazu knieja, zatrzymując się z nagła, jakby ucięta tuż przy uprawnych polach. Po pastwiskach chodziły krowy domowe i bawoły pod strażą małych chłopców, którzy na widok przybysza pierzchnęli z krzykiem ku wsi, a rude, włóczące się po każdej wsi indyjskiej psy zaczęły zajadle szczekać.\\r\\n\\r\\nMauli był głodny, przeto szedł dalej ku osadzie, aż zbliżył się do palisady otaczającej ją wokół. Zauważył przy drodze nagromadzony stos ciernistych gałęzi przygotowanych widocznie po to, by za nastaniem nocy zagrodzić wejście.\\r\\n\\r\\nNieraz podczas swych wypraw po żywność Mauli natrafił na tego rodzaju zapory, przeto mruknął do siebie:\\r\\n\\r\\n— Hm… więc nawet w tej odległości od kniei ludzie boją się mieszkańców dżungli!\\r\\n\\r\\nUsiadł przy bramie i czekał, gdy zaś ujrzał pierwszego człowieka, wstał i wkładając do ust palec, dał mu do poznania, że jest głodny.\\r\\n\\r\\nCzłowiek ów stał przez chwilę, patrząc nań szeroko otwartymi oczyma, potem zaś puścił się pędem ulicą wioski, zmierzając ku kapłanowi, otyłemu, biało ubranemu hindusowi z czerwono-żółtymi znamionami na czole. Po chwili ukazał się przy bramie ów kapłan w otoczeniu przeszło setki ludzi, którzy patrzyli zdumieni, rozprawiali, krzyczeli i pokazywali palcami przybysza.\\r\\n\\r\\n— Niezbyt grzecznie zachowują się owe istoty, zwane ludźmi! — mruknął do siebie Mauli — Nawet rude małpy wstydziłyby się takiego postępowania!\\r\\n\\r\\nOdgarnął swe bujne włosy i spozierał na tłum spod oka.\\r\\n\\r\\n— Nie macie się czego obawiać! — powiedział kapłan — Przypatrzcie się bliznom na jego rękach i nogach. To ślady ukąszeń wilków. Jest to niezawodnie tak zwany chłopak-wilk, porwany dawniej do dżungli.\\r\\n\\r\\nWilczęta igrające z chłopcem gryzły go często dotkliwiej niż zamierzały i miał na rękach i nogach sporo białawych szram. Ale nie nazwałby tego nigdy sam bliznami po ukąszeniach, wiedział bowiem dobrze co to ukąszenie.\\r\\n\\r\\n— Arre! Arre! — wołało tymczasem kilka kobiet. — Biedny chłopak, pokąsany przez wilki! A jaki ładny! Oczy płoną mu niby ogień. Zaprawdę, Messuo, podobny całkiem do twego synka, którego porwał tygrys.\\r\\n\\r\\n— Zaraz! Przyjrzę mu się! — zawołała kobieta, przybrana w ciężkie, miedziane bransolety na rękach i nogach, przysłaniając dłonią oczy.\\r\\n\\r\\n— Prawda! — rzekła po chwili. — Trochę chudszy, ale oczy ma zupełnie podobne!\\r\\n\\r\\nKapłan był zręcznym człowiekiem i pamiętał, że Messua to żona najbogatszego w wiosce osadnika. Podniósł przeto na chwilę oczy w niebo, a potem powiedział z namaszczeniem:\\r\\n\\r\\n— Dżungla oddaje to, co zabrała! Zabierz do siebie chłopca, siostro moja, a nie zapomnij o czci winnej kapłanowi, który odkrył tak głęboko ukrytą tajemnicę życia.\\r\\n\\r\\n— Przysięgam na bawołu, który mnie okupił — myślał Mauli — że cała ta gadanina przypomina mi Skałę Rady, na której mnie pono przyjmowano do stada wilków. Ale skoro jestem człowiekiem, muszę zastosować się do obyczajów ludzkich.\\r\\n\\r\\nSpostrzegłszy, że Messua daje mu znak, poszedł za nią, a tłum rychło się rozproszył. Mauli znalazł się niebawem w chacie, w której znajdowało się jaskrawo pomalowane łóżko oraz wielki sąsiek na zboże z wypalonej gliny, ozdobiony dziwnym, wypukło rzeźbionym deseniem, dalej zaś kilka miedzianych rondli, posążek bożka w małej wnęce, na ścianie zaś wisiało lśniące lusterko, kupione zapewne na wiejskim jarmarku.\\r\\n\\r\\nKobieta dała mu duży kubek mleka oraz kawałek chleba, potem zaś położyła dłoń na jego głowie i spojrzała mu badawczo w oczy. Myślała, że jest to może rzeczywiście syn jej, którego porwał i uniósł do dżungli tygrys, a myśląc tak, zawołała nań po imieniu:\\r\\n\\r\\n— Natoo! Natoo!\\r\\n\\r\\nAle Mauli nie dał poznać, że zna to imię.\\r\\n\\r\\n— Wszakże pamiętasz nowe trzewiki, które ci dałam? — spytała po chwili, spojrzawszy atoli na zrogowaciałe twarde stopy jego, dodała: — O nie! Te nogi nie nosiły nigdy trzewików! — Pomyślała jednak, że chłopiec mimo wszystko przypomina jej syna, przeto będzie go uważała za utraconego Natoo!\\r\\n\\r\\nMauli nie czuł się dobrze w zamkniętej przestrzeni i uspokoił się dopiero, obejrzawszy słomiane poszycie dachu, którędy łatwo można było się wymknąć, zrobiwszy poprzód dziurę. Do reszty wróciła mu pewność siebie, gdy zauważył, że okno stancji nie domyka się jak należy.\\r\\n\\r\\nPotem powiedział sobie:\\r\\n\\r\\n— Nic mi po tym, że jestem człowiekiem, gdy nie rozumiem ludzkiego języka. Wszakże bezradność moja i osamotnienie jest takie jak człowieka zabłąkanego w ostępie kniei. Muszę co prędzej nauczyć się po ludzku!\\r\\n\\r\\nNiezmiernie przydatną okazała mu się teraz umiejętność naśladowania głosów zwierząt puszczy, którą osiągnął podczas życia pośród wilków. Podobnie jak łatwo mu przychodziło powtarzać bek jeleni i dzików, zaczął teraz dokładnie powtarzać każdy wyraz Messuy i zanim nadeszła noc, nauczył się nazywać znaczną ilość przedmiotów znajdujących się w chacie.\\r\\n\\r\\nGdy przyszło kłaść się spać, Mauli nie chciał za nic pozostać w zamknięciu, które mu przywodziło na myśl pułapkę na pantery i gdy przymknięto drzwi chaty, wyskoczył oknem.\\r\\n\\r\\n— Daj mu spokój! — powiedział mąż Messuy — Nie spał on widać dotąd nigdy w łóżku. Nie ucieknie od nas, jeśli został po to zesłany, by nam zastąpił straconego syna.\\r\\n\\r\\nMauli położył się w miękkiej trawie na skraju pola, zanim jednak zdążył zamknąć oczy, uczuł, że przytula się do jego piersi wielki, szary łeb.\\r\\n\\r\\n— A to coś niesłychanego! — warknął Brat Szary, najstarszy z potomków matki-wilczycy — Już przesiąkłeś cały odorem dymu i gnoju obory. Nie warto było biec tak daleko do ciebie. Zbudź się jednak, bracie, bo ci przynoszę ważne wieści!\\r\\n\\r\\n— Cóż słychać w dżungli? — spytał Mauli, tuląc do siebie wilka — Czy wszyscy zdrowi?\\r\\n\\r\\n— Zdrowi, z wyjątkiem tych wilków, które poparzyłeś szkarłatnym kwieciem. Ale rzecz ważna dla ciebie to to, że Shere-Khan ruszył na łowy w dalekie strony. Chce, by mu odrosło futro przysmalone przez ciebie, a przy tym zamierza cię odnaleźć, bowiem złożył przysięgę, że kości twe zatopi w nurtach Wajgungi.\\r\\n\\r\\n— Obaj przysięgliśmy tedy! — odparł Mauli — Ano, trudna rada, w każdym jednak razie dobrze jest być o wszystkim poinformowanym. Dzisiaj jestem strasznie znużony rozlicznymi przygodami, przeto będę spał, nie zapomnij jednak, Bracie Szary, donosić mi o wszystkim!\\r\\n\\r\\n— A ty nie zapomnij, że jesteś wilkiem! Nie daj się skłonić do tego ludziom! — powiedział wilk z porywem.\\r\\n\\r\\n— Nie zapomnę nigdy! Jakżebym mógł zapomnieć o miłości, jaką otaczaliście mnie wszyscy w norze? Ale i o tym pamiętać będę, że mnie wygnano ze stada!\\r\\n\\r\\n— Hm, nie wiadomo, czy i ludzie długo cię pośród siebie znosić będą? — zauważył wilk — Ich gadanina tyle warta, co rechot żab w bagnie. Teraz idę, a na drugi raz, gdy przybędę z odwiedzinami, będę czekał na ciebie w szuwarach bambusowych, na skraju pastwiska.\\r\\n\\r\\nMauli nie opuszczał wioski przez trzy miesiące i cały czas obracał na zapoznawanie się ze zwyczajami i obyczajami ludzkimi. Nosił teraz opaskę na biodrach, która mu zrazu bardzo dokuczała, a dotąd pojąć nie mógł, choć go uczono, na co istnieją pieniądze i jaką posiadają wartość. Również za rzecz zgoła niepotrzebną uważał uprawę roli. Wiejskie wyrostki i malce kpiły zeń i wyśmiewały z powodu, że przekręcał wyrazy, dziwnie się zachowywał i nie chciał bawić się puszczaniem latawca, a Mauli miał nieraz wielką ochotę urządzić pośród nich pogrom straszliwy. Ale w dżungli nauczył się poskramiać wybuchy gniewu, od czego w ostępie zależy niejednokrotnie życie, a co najmniej już możność zdobycia strawy. Ponadto wiedział, że nie wypada wielkiemu myśliwemu polować na nędzne, słabe i nieopierzone stworzenia. Nie wiedział natomiast, że jest silny. W dżungli, w porównaniu ze zwierzętami był niemal bezbronny, teraz natomiast wszyscy twierdzili, iż posiada moc bawołu.\\r\\n\\r\\nNie miał również wyobrażenia o różnicach kastowych pomiędzy ludźmi. Pomagał też nieraz garncarzom wyciągać za ogon osła, który osuwał się często do dołu z gliną albo znów układać garnki w stosy, kiedy udawali się na targ do Kaniwary. Wiadomo, że garncarz jest to istota klasy najniższej, a czymże mógł być dopiero jego osioł, toteż kapłan wioskowy udzielił chłopcu nagany za to nieprzyzwoite wprost postępowanie. Ale Mauli oświadczył kapłanowi, że gdy mu się spodoba, to jego samego posadzi na osła. Wobec tego świątobliwy człowiek poradził mężowi Messui, by zaprzągł chłopca niezwłocznie do jakiejś pracy, co się też stało zaraz. Naczelnik gminy oznajmił mu, iż jutro o świcie ma wyprowadzić na pastwisko bawoły wioskowe i pilnować ich dobrze przez cały dzień, aż do zmroku.\\r\\n\\r\\nMauli uczuł wielką radość. Ponieważ została mu powierzona czynność publiczna, przeto udał się tegoż wieczora na zebranie ogólne, to jest przyłączył się do tych, którzy gromadzili się co dzień, gdy się ściemniło na wykładanym kamieniami placyku, pod ogromnym figowcem. W owym klubie miejscowym palili fajki i gawędzili: naczelnik gminy, strażnik, felczer, opowiadając sobie różne plotki, a stary Buldeo, strzelec wiejski, jedyny posiadacz strzelby, wyplatał niesłychane historie o swych przygodach łowieckich.\\r\\n\\r\\nNa najwyższych gałęziach gimnastykowały się małpy, wydając piski, zaś opodal, niedaleko mostu na rzece żył czczony we wsi okularnik, święty wąż, któremu co wieczór ofiarowywano wielką miskę mleka.\\r\\n\\r\\nStarzy, siedząc wokół drzewa i do późnej nieraz nocy pykając z fajeczek, snuli opowieści o bogach, ludziach i upiorach, a Buldeo rozwodził się nad zwyczajami i obyczajami dzikich zwierząt dżungli, co wprawiało w zachwyt nieopisany i podziw gromadę malców i wyrostków, cisnących się do opowiadającego.\\r\\n\\r\\nMauli znał oczywiście to, o czym mówił myśliwy, toteż, słuchając, musiał zasłaniać dłońmi twarz, by ukryć śmiech, a tylko ramiona mu drżały od powstrzymywanej wesołości.\\r\\n\\r\\nBuldeo siedział, trzymając w poprzek kolan swą słynną fuzję i łgał jedną po drugiej coraz to dziwniejsze historie. Dziś właśnie wyjaśniał słuchaczom, że tygrys, który porwał syna Messui, był upiorem pewnego, przed kilkunasty laty zmarłego lichwiarza, którego dusza przeszła w ciało czworonoga.\\r\\n\\r\\n— Tak jest — mówił — a dowód najlepszy, iż to prawda, mamy tuż przed oczyma. Purun Das utykał na jedną nogę, albowiem przetrącono mu ją podczas znanej dobrze awantury, kiedy to ludność spaliła lichwiarskie jego księgi i poturbowała go srodze. Otóż tygrys, o którym mówię, kuleje również na jedną nogę, co widać z nierównych jego śladów.\\r\\n\\r\\n— Tak, to dowód oczywisty! — zgodzili się jednomyślnie słuchacze.\\r\\n\\r\\n— W całej tej historii nie ma śladu sensu! — zawyrokował nagle Mauli — Tygrys urodził się kulawy, przeto utyka. Ale głupstwem jest twierdzenie, że dusza lichwiarza pokutuje w tym zwierzęciu, które zresztą, jak to wiem dobrze, nie zdobyło się nigdy na odwagę szakala.\\r\\n\\r\\nBuldeo osłupiał na tę śmiałość i nie mógł wymówić słowa, a naczelnik wlepił również w chłopca szeroko otwarte oczy.\\r\\n\\r\\n— A… to ten dzikus, wilczybrat! — powiedział po chwili myśliwy i dodał: — Jeśliś taki mądrala, to ściągnij zeń skórę i zanieś do Kaniwary, gdzie dostaniesz sto rupii nagrody! Smarkacz jesteś i masz milczeć, gdy mówią starsi… rozumiesz?\\r\\n\\r\\nMauli wstał i rzekł, odchodząc i spozierając przez ramię na zebranych:\\r\\n\\r\\n— Przez cały wieczór opowiadał Buldeo o dżungli, którą ma przecież tuż przed sobą i zaledwie raz czy dwa razy nie zełgał. Jakże mam tedy wierzyć jego opowiadaniom o bogach, widmach i upiorach, które przecież są tak daleko, że ich widzieć niepodobna?\\r\\n\\r\\nBuldeo sapał i klął uniesiony wielkim na chłopca gniewem, a naczelnik powiedział:\\r\\n\\r\\n— Najwyższy czas zapędzić tego dzikusa do pasania bydła!\\r\\n\\r\\nWe wszystkich wsiach hinduskich panuje zwyczaj, że o samym świcie kilkunastu małych pastuszków wypędza wszystko bydło całej osady na pastwiska, gdzie spędza dzień, a wieczorem, pod dozorem malców, wraca do obór. Zwierzęta, które stratowałyby na śmierć człowieka białego, słuchają malców niesięgających nawet głowami ich nozdrzy, pozwalając im się bić, kopać, popychać i łajać. Dzieci znajdujące się przy stadzie, są całkiem bezpieczne, gdyż nawet tygrys nie ośmieli się zaatakować trzody, dopiero gdy malcy oddalą się w pogoni za jaszczurkami, albo w celu nazbierania kwiatów, zdarza się, że rabuś porywa je czasem.\\r\\n\\r\\nMauli dosiadł o świcie Ramy, największego byka w całej wsi, a za nim ruszyły z poszczególnych obór cisawe bawoły o długich rogach i dzikim spojrzeniu. Stado zwiększało się co chwila. Mauli jechał i od pierwszej zaraz chwili objął dowództwo nad pastuszkami. Rozkazawszy jednemu z nich, imieniem Kamja, paść zwykłe woły tuż poza wsią, poszedł sam z bawołami dalej, popędzając je długim, bambusowym prętem.\\r\\n\\r\\nNa pastwiskach takich bywa zawsze mnóstwo skał, wzgórz, jarów i niewielkich wąwozów i w nich kryją się stada wołów. Bawoły wolą bagna i trzęsawiska, włażą w nie, tarzają się po ciepłem błocie lub siedzą w nim zanurzone po uszy. Mauli, doprowadziwszy stado do miejsca, gdzie Wajgunga wypływała z kniei, zsiadł z Ramy i pobiegł do kępy bambusów, gdzie nań czekał Brat Szary.\\r\\n\\r\\n— Od kilku dni już czekam na ciebie! — powiedział — Czemuż to przybywasz wraz z całą tą trzodą bydła?\\r\\n\\r\\n— Jestem teraz pasterzem wiejskim! — odrzekł — Ale mów! Co słychać z Shere Khanem?\\r\\n\\r\\n— Był w tych stronach i długo czatował na ciebie. Poszedł, bo zabrakło mu zwierzyny, ale wróci, ponieważ cię chce zamordować.\\r\\n\\r\\n— To dobrze! — odparł chłopiec — Dopóki będzie daleko, siadujcie zawsze na tym miejscu na zmianę z braćmi tak, bym was mógł dostrzec z wrót wioski. Gdy zaś wróci, czekajcie mnie w wąwozie, pośrodku równiny, opodal drzewa *dhak*. Sam nie rzucę się przecież w paszczę tygrysa.\\r\\n\\r\\nPowiedziawszy to, położył się w cieniu i zasnął, a bawoły pasły się spokojnie wokoło niego. Pasanie trzód w Indiach znaczy tyle, co zupełne próżnowanie. Zwykle woły chodzą, jedzą, gdy zabraknie trawy udają się nieco dalej, rycząc rzadko, a tylko pomrukując chwilami. Bawoły nie odzywają się nigdy niemal, zanurzają się w bagniskach tak, że na powierzchni widać tylko łby o wielkich porcelanowych, szafirowych oczach i leżą nieruchomo jak kloce.\\r\\n\\r\\nPromienie słońca palą, skały zdają się drżeć w gorącym powietrzu i cisza panuje zupełna. Z góry tylko dolatuje cichy pogwizd zaledwo widzialnego na wyżach wiszącego sępa. Ale pastuszkowie wiedzą dobrze, że gdyby tylko któryś z nich uległ wypadkowi lub gdyby padła jałówka, sęp zwinąłby skrzydła i runął pionowo na dół. Drugi, o kilkanaście kilometrów dalej pod niebem czuwający sęp nadleciałby niezwłocznie, wabiąc tym następnego i w ten sposób, przy ciepłych jeszcze zwłokach zebrałoby się rychło stado zgłodniałych drapieżców.\\r\\n\\r\\nPastuszkowie bawią się, zasypiają i budzą się ponownie, splatają koszyki z sitowia, łowią szarańcze, łapią chrabąszcze i zmuszają je do walki z sobą, robią naszyjniki z czerwonych i czarnych orzechów przeróżnych drzew, czatują na jaszczurki wygrzewające się po skałach, robią zasadzki na węże, polują na żaby po bagniskach, a przy tym śpiewają nieskończenie długie pieśni, których każda zwrotka kończy się dziwnie wibrującym refrenem. Dzień wlecze im się leniwie i trwa, zda się, dłużej, niż niejednokrotnie całe życie.\\r\\n\\r\\nDla urozmaicenia chłopcy wznoszą pałace z gliny, nieraz miasta całe, zapełnione figurkami z tegoż samego materiału. Są tam konie, bawoły i ludzie, niektórzy z nich dzierżą w ręku laski trzcinowe, są to kroczący na czele wojsk wodzowie, królowie lub bogowie, którym inni cześć oddają powinną.\\r\\n\\r\\nZapada nareszcie wieczór, chłopcy z krzykiem gromadzą bawoły, a zwierzęta wychodzą z błota, z którego wylatują bańki powietrza z głośnym trzaskiem, przypominającym grzechot strzałów. Trzody wyciągają się w długi korowód i suną poprzez omroczoną równię ku mrugającym na nieboskłonie światełkom osiedla.\\r\\n\\r\\nCodziennie zapędzał Mauli bawoły do bagien, codziennie też widywał w niewielkiej odległości sterczące spośród sitowia uszy Brata szarego. Był to znak, że Shere Khan nie wrócił jeszcze, a chłopak, leżąc w gęstwie trawy, wsłuchiwał się w szmery życia, jakie go otaczało i dumał nad tym, czego doznał ongiś czasu pobytu pośród wilków.\\r\\n\\r\\nByło tak cicho, tak bezgłośnie, że Mauli leżąc na ziemi o poranku na skraju puszczy, mógłby usłyszeć potknięcie się w biegu kulejącego wroga swego hen daleko, gdzieś nad brzegami Wajgungi.\\r\\n\\r\\nPewnego dnia nie zobaczył jednak sprzymierzeńca na placówce. Roześmiał się tedy i skierował trzodę poprzez rozległą pustać ku jarowi, u którego wnijścia rosło drzewo *dhak*, przysute właśnie purpurowym, lśniącym kwieciem. Czekał tam nań już Brat Szary, a włos mu się jeżył na grzbiecie od wojowniczego zapału.\\r\\n\\r\\n— Przez cały miesiąc krył się, chcąc uśpić twą czujność — rzekł Brat Szary porywczo — ale zeszłej nocy przebiegł przez pola uprawne wraz z Tabakim i badał twój trop.\\r\\n\\r\\nMauli zasępił się nagle.\\r\\n\\r\\n— Poradzę sobie z pasiastym kuternogą, ale ten śmierdzący Tabaki to przebiegła kanalia!\\r\\n\\r\\n— Nie ma sobie zeń co robić! — odrzekł Brat Szary, oblizując się z lekka — Widziałem się z Tabakim o wschodzie słońca i powiedziałem mu parę słów, a on teraz rozmawia z sępami. Nimeśmy się rozstali, zagrożony połamaniem kości, wyznał mi, że Shere Khan zamierza czatować na ciebie dziś wieczorem przy samej palisadzie wsi, a tymczasem odpoczywa, śpiąc w wielkim wąwozie, pozostałym po dawnym łożysku Wajgungi.\\r\\n\\r\\n— Czy jadł dziś co, czy zamierza polować na czczo? — spytał Mauli, zdając sobie sprawę, że od tej sprawy zależy życie lub śmierć jego.\\r\\n\\r\\n— O świcie upolował dzika, a napił się także. Wszakże ten żarłok nie może się powstrzymać nawet wówczas, gdy idzie o zemstę.\\r\\n\\r\\n— Głupiec! Straszny głupiec z niego! To marne szczenię jadło tedy i piło i myśli, że ja będę czekał, aż się wyśpi. Więc leży w wąwozie? Szkoda, że nie ma tu z dziesięciu waszych wilków, wytropilibyśmy go zanim się zbudzi. Ale bawoły ruszą dopiero, gdy go zwietrzą, a ja nie znam ich języka i nie mogę powiedzieć, o co mi idzie. Może by udało się zajść mu od tyłu i wprowadzić trzodę na jego trop, który by zwęszyły bawoły?\\r\\n\\r\\n— Nic z tego! Płynął długo pod prąd Wajgungą, aby zmylić ślady.\\r\\n\\r\\n— To pomysł tego draba Tabaki. Tygrysowi nie przyszłoby nigdy do głowy coś podobnego.\\r\\n\\r\\nZamyślił się i dumał, trzymając palec w ustach.\\r\\n\\r\\n— Wyschłe łożysko rzeki — zaczął po chwili — kończy się o pół mili stąd. Mógłbym okrążyć puszczę, wpędzić stado w wąwóz, a potem, pędząc w dół, stratować wszystko co na drodze. Ale to na nic, bo on ucieknie drugim wylotem wąwozu! Hm… hm… Bracie Szary, czy nie zrobiłbyś mi tej przysługi, by rozdzielić trzodę na dwie części?\\r\\n\\r\\n— Nie dałbym temu może rady sam — powiedział wilk — ale mam tu blisko sprzymierzeńca, co się zowie… Czekaj, zaraz wracam!\\r\\n\\r\\nSkoczył w gąszcz i znikł w jakiejś jamie. Po chwili wyjrzał z onej jamy ogromny, siwy, dobrze znany chłopcu łeb, a jednocześnie rozległ się w rzeźwym powietrzu ranka straszliwy głos wilka-samotnika polującego dniem, na którego wycie drży wszystko wokół, zarówno zwierzęta, jak ludzie.\\r\\n\\r\\n— Akela! Akela! — zawołał radośnie Mauli, uderzając w dłonie — Oczywiście nie zapomniałeś o mnie, drogi przyjacielu! Nie lada to robota, Akelo, rozdziel stado! Na jedną stronę krowy i cielęta, na drugą byki i wałachy.\\r\\n\\r\\nWilki przebiegały przez stado w różnych kierunkach, bawoły parskały, tupały i porykiwały, a za chwilę utworzyły się dwie grupy, zupełnie jak w kontredansie na hasło wodzireja.\\r\\n\\r\\nPo jednej stronie utworzyły krowy zbity wał wokoło cieląt, stłoczonych pośrodku. Ciskały spojrzenia wściekłe i dreptały w miejscu, gotowe rzucić się na wilka i stratować go racicami, gdyby tylko zatrzymał się bodaj na moment. Po stronie drugiej widniały byki stare, byczki i wałachy. Miny ich były również srogie, ale z nimi łatwiej sobie można było dać radę, albowiem nie miały kogo bronić. Stado rozdzielone zostało tak doskonale, że i pół tuzina pastuchów nie mogłoby tego lepiej dokonać.\\r\\n\\r\\n— Co dalej? — spytał zdyszany Akela — Bawoły chcą się znowu połączyć.\\r\\n\\r\\nMauli wskoczył na grzbiet Ramy i zawołał:\\r\\n\\r\\n— Akelo! Pędź byki na prawo! Ty zaś, Bracie Szary, gdy my się oddalimy, zmuś krowy, by kupą weszły do wąwozu i trzymaj je tam.\\r\\n\\r\\n— Jak daleko? — spytał wilk, uganiając tu i tam.\\r\\n\\r\\n— Do miejsca, gdzie brzegi są tak urwiste, że tygrys nie może się na nie wdrapać. Tam czekaj na nas!\\r\\n\\r\\nByki na głos Akeli ruszyły, a Brat Szary stanął tuż przed głowami krów. Chciały go dosięgnąć, ale on uciekał, oglądając się i tak wiódł je do wąwozu. Tymczasem Akela pędził byki szerokim kręgiem ku puszczy.\\r\\n\\r\\n— Doskonale! — wołał Mauli — Jeszcze raz, a poniosą jak wicher! Huzia! To pewniejsze niż stary jeleń! Pewnie nie sądziłeś, że te spasione kolosy umieją tak prędko biegać?\\r\\n\\r\\n— Polowałem i na nie swego czasu! — odparł Akela, ledwo widny w obłokach kurzu — Może już czas zawracać? Jak sądzisz?\\r\\n\\r\\n— Tak … tak… zawracaj, Akelo! — odkrzyknął — Rama wścieka się ze złości, a ja, niestety, nie mogę dać mu do poznania, czego odeń chcę dzisiaj.\\r\\n\\r\\nZawrócone przez Akelę byki wpadły w gęstwinę, łamiąc wszystko po drodze. Pasący w różnych odległościach chłopcy pobiegli co tchu do wsi z wieścią, że trzoda Maulego wściekła się i ucieka do puszczy. I plan jego był bardzo prosty. Zatoczył wielki krąg i dotarł do północnego wylotu wąwozu, biorąc w ten sposób Shere Khana między krowy i byki. Wiedział, że objedzony i opity tygrys nie będzie w stanie walczyć ani wspiąć się na strome zbocza. Uspokajał teraz głosem bawoły, a Akela został daleko w tyle, od czasu do czasu tylko poszczekując, by podpędzić ostatnie szeregi. Krąg zatoczony przez stado był bardzo wielki, szło bowiem o to, by tygrys nie dowiedział się przed czasem o napaści. Po chwili powiodło się chłopcu wprowadzić byki w samo łożysko zniżające się spadziście, w miarę jak brzegi wąwozu coraz to rosły i stawały się coraz bardziej urwiste.\\r\\n\\r\\nMauli zauważył z zadowoleniem, że były one niemal pionowe, skaliste i śliskie, a pokrywające je kruche pnącze nie mogły utrzymać ciężaru tygrysa, choćby nawet chciał się po nich wspiąć na wierzch. Liany owe stanowiły zatem nową przeszkodę, miast pomocy i Mauli był teraz niemal pewny wygranej.\\r\\n\\r\\n— Daj im trochę spocząć, Akelo! — zawołał i podniósł w górę rękę — Nie zwietrzyły go dotąd. Niechże się wysapią. Mamy kuternogę w pułapce, przeto trzeba mu zapowiedzieć wizytę.\\r\\n\\r\\nZłożył koło ust dłonie i huknął w głąb wąwozu, a głos zabrzmiał przeciągle niby w tunelu, budząc liczne echa.\\r\\n\\r\\nNiebawem rozległo się przeciągłe, leniwe miauczenie objedzonego, zbudzonego ze snu, tygrysa.\\r\\n\\r\\n— Kto mnie woła? — spytał.\\r\\n\\r\\nW tej chwili uleciał z krzykiem w górę wspaniały paw, łomocąc skrzydłami.\\r\\n\\r\\n— To ja, Mauli, bydłobójco! Nadeszła pora dla ciebie udać się na Skałę Rady!\\r\\n\\r\\nA potem dodał:\\r\\n\\r\\n— Akelo! Pchnij teraz byki! Ramo… Ramo! Bierz go!\\r\\n\\r\\nStado przez chwilę kotłowało, niepewne ponad stromym upłazem, ale na głos Akeli runęło w dół. Bawoły parły niby statki naprzód, rozpryskując wokół pianę, żwir i piasek. Teraz nic ich już powstrzymać nie mogło, a w dodatku Rama zwietrzył tygrysa i ryknął.\\r\\n\\r\\n— Na koniec zrozumiałeś! — krzyknął z jego grzbietu uradowany Mauli — Nareszcie wiesz, co czynić!\\r\\n\\r\\nWąwóz zatętnił, wypełniły go splątane rogi, spienione nozdrza, rozlśniły połyski oczu, fala toczyła się niby zalew powodzi, a w parciu tym słabsze zwierzęta, odrzucane na boki, torowały sobie drogę zboczem ścian, zmiatając trawy i krzaki. Bawoły wiedziały już, że mają wykonać tę straszliwą szarżę, przed którą żaden tygrys ostać się nie może.\\r\\n\\r\\nNa odgłos tętentu kopyt Shere Khan powstał i ruszył ociężale ku przeciwległemu krańcowi jaru, po drodze upatrując sposobnego do ucieczki miejsca. Ale brzegi były bardzo strome, a obfite jadło i woda, której się opił, czyniły go niezdolnym do koniecznego w walce o życie wysiłku.\\r\\n\\r\\nZa moment stado wpadło z rozgłośnym rykiem do kałuży, z której dopiero co wyszedł tygrys, a podobny ryk odpowiedział z drugiego krańca parii.\\r\\n\\r\\nMauli zobaczył, że w ostatniej chwili Shere Khan odwrócił się, by stawić czoło bykom. Wiedział, że nierównie łatwiej walczyć z samcami, niż z krowami, gnającymi bronić cieląt. Ale było już za późno. Rama pośliznął się na czymś, ruszył potem dalej, rozdeptując miękki przedmiot i na czele byków wpadł na drugie stado z takim impetem, że słabsze bawoły padły na kolana.\\r\\n\\r\\nRozpęd biegu wyrzucił obie trzody na bok, gdzie właśnie brzegi zniżały się, tak, że znaczna część bawołów znalazła się na równi. Zwierzęta były rozognione, nastawiały rogi, tupały, parskały i miotały się. Upatrzywszy chwilę, Mauli zeskoczył z grzbietu Ramy, zaczął bić kijem na prawo i lewo, a jednocześnie wołał:\\r\\n\\r\\n— Akelo! Rozdzielaj je… prędko… prędko, bo się pobodą… Haj… haj… haj… spokojnie, dzieci… spokojnie… Już koniec! Już po wszystkim! Haj, haj. .. haj!\\r\\n\\r\\nPod wpływem ruchów Akeli i Brata Szarego, kąsane przez nie po nogach bawoły nie wiedziały, o co idzie i zwróciły się w przeciwnym kierunku, chcąc szarżować ponownie w górę wąwozu. Ale Mauli zdołał zawrócić Ramę ku bagniskom, a za przodownikiem ruszyło całe stado i niebawem wszystko się uspokoiło.\\r\\n\\r\\nShere Khana nie trzeba było dobijać. Leżał martwy, a wokół niego gromadziły się już sępy.\\r\\n\\r\\n— Zdechł, jak pies, drodzy bracia! — powiedział Mauli, dobywając noża, który, od kiedy żył pośród ludzi, nosił uwiązany w pochwie na szyi — Zresztą nie byłby nigdy stanął do otwartej walki! Wallah! Pięknie się wyda skóra jego na Skale Rady. Trzeba się jąć roboty, nie tracąc czasu!\\r\\n\\r\\nWyrostek pośród ludzi chowany ani marzyć by nie mógł o zdjęciu skóry z olbrzymiego tygrysa, ale Mauli wiedział dobrze, na czym się trzyma i jak z nią postępować trzeba. Mimo wszystko, praca to była bardzo uciążliwa. Mauli mordował się już dobrą godzinę, przecinając, ciągnąc i pocąc się tęgo, a wilki siedziały z wywieszonymi ozorami, pomagając czasem, kiedy nie mógł sam dać rady. Nagle uczuł czyjąś dłoń na swym ramieniu i spojrzawszy, ujrzał Buldea ze strzelbą na ramieniu. Chłopcy rozpowiedzieli o szalonej gonitwie bawołów, przeto Buldeo wybrał się, by go ukarać za niedbałe pilnowanie trzody. Wilki skryły się na widok człowieka.\\r\\n\\r\\n— Cóż to za głupstwa się ciebie trzymają? — zawołał gniewnie — Sądzisz, że zdołasz ściągnąć skórę z tygrysa?… Bawoły go widać zabiły!… Ho… ho… jest to właśnie ów kulawy tygrys, za którego skórę wyznaczono sto rupii nagrody. No.. . no… przebaczę ci tym razem… nie zostaniesz ukarany za rozpuszczenie stada, a nawet dostaniesz ode mnie jedną rupię, skoro wrócę z Kaniwary, dokąd odniosę skórę.\\r\\n\\r\\nDobył z szerokiego pasa krzesiwo i hubkę, pochylił się i chciał opalić tygrysowi wąsy. Zwyczaju tego przestrzegają myśliwi Indii wierząc, że chroni ich to od prześladowania upiora zabitego zwierzęcia.\\r\\n\\r\\n— A to ciekawe! — mówił jakby do siebie Mauli, odrywając skórę z jednej łapy — Chcesz zanieść skórę do Kaniwary, dostać za nią nagrodę, a nawet mnie dać rupię? Nic z tego, mój staruszku! Skóra jest moja… Precz z ogniem… idź sobie!\\r\\n\\r\\n— Jak śmiesz w ten sposób przemawiać do wodza wioskowych strzelców? — zawołał Buldeo — Tylko dzięki przypadkowi i bawołom doszedłeś do tego tygrysa. Był on ponadto obżarty i opity, inaczej byłby teraz o dwadzieścia mil stąd. Ty, nędzna kreaturo, nie umiesz go nawet oprawić, a ośmielasz się mnie, Buldeowi, zabraniać opalić mu wąsy? Nie dostaniesz ani anny z nagrody, natomiast porządną chłostę tegoż jeszcze wieczora… Nie tykaj nożem kadłuba… wynoś się!\\r\\n\\r\\n— Klnę się na bawołu, który mnie okupił, że mam tego dość! — zawołał Mauli — Czyż do wieczora mam słuchać głupiego paplania tej starej małpy? Akelo… zrób z nim porządek… nudzi mnie!\\r\\n\\r\\nBuldeo, dotąd pochylony nad łbem tygrysa, został jednym pchnięciem łapy odrzucony na wznak w trawę i zobaczył, że ogromny, siwy wilk leży mu na nogach. Mauli oprawiał dalej tygrysa z takim spokojem, jakby był sam jeden w całych Indiach..\\r\\n\\r\\n— To prawda zresztą, co mówisz, Buldeo! — mruczał przez zęby — Nie dostanę ani jednej anny z całej nagrody! To dawna sprawa, dawny, osobisty zatarg pomiędzy mną a tym kulawym tygrysem, którego dzisiaj właśnie pokonałem.\\r\\n\\r\\nPrzyznać trzeba, że gdyby Buldeo był o dziesięć lat młodszy i spotkał Akelę w lesie, nie byłby się poddał bez walki. Ale ten Akela, posłuszny wyrostkowi, nie był to wilk zwyczajny. Mauli, mający osobisty zatarg z kulawym tygrysem, nie mógł też być zwyczajnym pastuszkiem. Potężne czary tkwiły w tym wszystkim i Buldeo nie wiedział, czy przed nimi obronić go zdoła amulet, jaki miał na szyi. Leżał bez ruchu, czekając rychło Mauli przemieni się w tygrysa.\\r\\n\\r\\n— Maharadżo! Wielki, potężny władco! — jęknął z pokorą.\\r\\n\\r\\n— Co gadasz? — spytał Mauli szyderczo, nie odwracając się.\\r\\n\\r\\n— Przebacz mi, o panie! Nie wiedziałem, że jesteś tak mocarny! Czy pozwolisz mi wstać i odejść, czy też rozkażesz, by sługa twój pożarł mnie?\\r\\n\\r\\n— Idź sobie, tylko na drugi raz nie rość sobie pretensji do mojego łupu! Puść go, Akelo!\\r\\n\\r\\nBuldeo pobiegł pędem ku wsi. Potykał się i spoglądał przez ramię niepewny, czy Mauli, zmieniony w jakiegoś potwora, nie dogoni go i nie pożre.\\r\\n\\r\\nPrzybywszy, nagadał kapłanowi tyle o czarach, Maulim i tygrysie, że dostojnik ten przybrał bardzo poważną minę.\\r\\n\\r\\nMauli pracował dalej i dopiero późnym wieczorem skończył przy pomocy przyjaciół ściąganie skóry z Shere Khana.\\r\\n\\r\\n— Trzeba to schować i odprowadzić bawoły! — powiedział — Pomóżcie mi!\\r\\n\\r\\nPo małej chwili stado szło w porządku ku wsi, skąd dolatywały gwizdy, odgłos gongów i dzwonów oraz łyskały liczne światła. Połowa co najmniej mieszkańców wyległa przed palisadę, czekając jego powrotu.\\r\\n\\r\\nNagle kamienie zaczęły przelatywać koło jego głowy i posłyszał krzyki wieśniaków:\\r\\n\\r\\n— Czarownik! Wilczy pomiot! Wilkołak! Idź precz! Wynoś się zaraz, bo inaczej kapłan przywróci ci wilczą postać! Buldeo, pal do niego! Pal mu prosto w łeb!\\r\\n\\r\\nHuknął strzał, a jeden z młodych bawołów ryknął rozpaczliwie.\\r\\n\\r\\n— Czary! Czary! — wołano — Odwraca kule… Buldeo, twój własny bawół został raniony!\\r\\n\\r\\n— Cóż to ma znaczyć? — pytał Mauli, jadąc na Ramie pośród gradu kamieni.\\r\\n\\r\\n— Bracia twoi podobni są zupełnie do wilków seeoneeńskich! — zauważył Akela, siadając spokojnie na drodze — O ile rozumiem język ich kul i kamieni, mają widoczny zamiar pozbyć się ciebie ze wsi.\\r\\n\\r\\n— Wynoś się, wilkołaku! — wołał kapłan, machając gałęzią świętego krzewu *tulsi*.\\r\\n\\r\\n— Znów się mam wynosić? — zdziwił się Mauli — Wówczas wygnano mnie od wilków dlatego, żem był człowiekiem, a dziś dlatego znów, że jestem wilkiem… Chodźmy sobie tedy stąd, Akelo!\\r\\n\\r\\nJakaś kobieta podbiegła do stada, wołając z płaczem:\\r\\n\\r\\n— Synu mój! Nie wierzę, byś był czarownikiem! Nieprawda, co mówią, że się umiesz w zwierzę przemienić, ale wierzę, iż zabiłeś tygrysa, by pomścić śmierć mego Natoo!\\r\\n\\r\\n— Wracaj, Messuo! — krzyknięto z tłumu — inaczej ukamienujemy cię razem z nim!\\r\\n\\r\\nW tej chwili Mauli dostał niewielkim kamykiem w usta. Roześmiał się, ale gniew brzmiał w tym śmiechu.\\r\\n\\r\\n— Wracaj, Messuo! — zawołał — To bajki podobne do tych, jakie opowiadają o zmierzchu pod wielkim figowcem we wsi. Nie jestem czarownikiem, pomściłem tylko śmierć twego syna. Bądź zdrowa! Śpiesz się, gdyż odeślę stado prędzej, niż latają te głupie kamienie i skorupy.\\r\\n\\r\\n— Akelo! — dodał, zwracając się do przyjaciela — Postrasz no jeszcze raz bawoły!\\r\\n\\r\\nPoszło to bardzo łatwo. Za pierwszym zawyciem Akeli trzoda runęła przez bramę jak lawina, roztrącając tłum na wszystkie strony.\\r\\n\\r\\n— Policzcie bydło! Zobaczcie, czy nie skradłem bawołu… Nie będę już pasterzem u was! Żegnam was, dzieci człowiecze! Podziękujcie Messui, że was wilkami nie wyszczuję ze wsi!\\r\\n\\r\\nObrócił się i odszedł w towarzystwie wilka-samotnika, a kiedy spojrzał na gwiazdy, wrócił mu spokój i uczuł się szczęśliwy.\\r\\n\\r\\n— Mam dość sypiania w pułapkach, Akelo! — powiedział — Zabieram skórę Shere Khana i pójdziemy sobie, zostawiając wieś w spokoju. Nie mogę ludziom tym uczynić nic złego przez wspomnienie Messui, która była taka dobra dla mnie.\\r\\n\\r\\nNiebawem poświata księżyca zalała wielką równię, a przerażeni mieszkańcy wioski ujrzeli coś zaprawdę niezwykłego. Oto Mauli, dźwigając ciężar jakiś na głowie, szedł, w otoczeniu dwu wilków w stronę dżungli krokiem chybkim, elastycznym, od którego nikła przestrzeń. Uderzono więc ponownie w dzwony i gongi, rozległy się fletnie, Messua płakała, a Buldeo w coraz to sutsze przyozdabiał dodatki swe opowieści, twierdząc, że wilk, który go trzymał, stał na dwu łapach i przemawiał doń ludzkim językiem.\\r\\n\\r\\nJuż księżyc miał zachodzić, gdy Mauli wraz z wilkami przybyli pod Skałę Rady. Wstąpili przede wszystkim do jamy wilczycy-matki.\\r\\n\\r\\n— Stado ludzkie wygnało mnie, matko! — zawołał Mauli — Ale za to przynoszę skórę Shere Khana! Dotrzymałem słowa!\\r\\n\\r\\n— Wyprorokowałam mu to pierwszego zaraz wieczoru, kiedy tu wsadził łeb, żądając wydania ciebie, żabko moja droga! — zawołała radośnie, wybiegając wraz z dziećmi, a wszystkim na widok skóry zalśniły jaskrawo oczy — Powiedziałam mu, że z łowcy stanie się zwierzyną!\\r\\n\\r\\n— Dobrześ uczynił wracając! — ozwał się z gęstwiny znany głos — Smutno nam było i pusto bez ciebie w kniei!\\r\\n\\r\\nBagera wypadła z gąszczu i przylgnęła do bosych nóg chłopca. Potem udali się społem na Skalę Rady, a Mauli rozpostarł na głazie skórę Shere Kahna i przymocował ją do ziemi czterema kołkami z bambusu. Potem Akela położył się na skórze i zawiódł dawny okrzyk:\\r\\n\\r\\n— Badajcie dobrze, wilki!\\r\\n\\r\\nWszystko było znowu tak samo jak w czasie, kiedy na Skale Rady Mauli został przypuszczony do stada, nie było już tylko podłego mordercy, Shere Khana.\\r\\n\\r\\nOd czasu usunięcia Akeli stado żyło bez wodza, polując i walcząc w pojedynkę. Posłyszawszy jednak wezwanie, z nawyku zaczęli się schodzić wszyscy. Dużo wilków kulało, postradawszy nogi w pułapkach, inne miały poprzestrzelane członki, wreszcie inne jeszcze sparszywiały od nieczystej strawy i utraciły bystrość wzroku. Dużo poginęło, lub uległo broni ludzkiej. Pozostali przy życiu zeszli się na Skałę Rady i z podziwem patrzyli na pręgowaną skórę tygrysa oraz pazury straszliwe, zwisające bezsilnie u wypartych z mięśni łap.\\r\\n\\r\\n— Badajcie pilnie, wilki! — powiedział Mauli — Wszakże dotrzymałem słowa?\\r\\n\\r\\nWilki przyznały mu zupełną słuszność, a jeden ze stada, straszliwie poraniony, zawył:\\r\\n\\r\\n— Akelo! Zostań na nowo wodzem naszym! I ty młody człowieku, wspomagaj nas radą, gdyż inaczej, żyjąc bez praw, zmarniejemy zupełnie! Musimy znowu podlegać prawu i stać się przez to wolnym ludem.\\r\\n\\r\\n— Na nic się to nie zda! — zauważyła Bagera — Skoro tylko dojdziecie do sytości i bezpieczeństwa, zaraz zaczniecie na nowo różne wybryki. Spróbowaliście wolności zupełnej i to minąć bez skutków nie może. Walczyliście o wolność bez praw, niechże ona wam teraz wystarczy!\\r\\n\\r\\n— Zarówno stado wilcze, jak i ludzkie odtrąciło mnie od siebie! — powiedział Mauli — Będę tedy polował w pojedynkę, jako obcy w puszczy!\\r\\n\\r\\n— Nie… nie… my pójdziemy z tobą! — zawołała czwórka wilków, jego braci mlecznych.\\r\\n\\r\\nMauli poszedł i polował odtąd w dżungli razem z czwórką swych braci-wilków, ale osamotnienie jego nie trwało zawsze. Po kilku latach został mężczyzną i pojął żonę.\\r\\n\\r\\nAle to już bajka dorosłych.\\r\\n\\r\\n\\r\\n\\r\\nMauli śpiewa, tańcząc na skórze Shere Khana rozpostartej na Skale Rady\\r\\n\\r\\nSłuchajcie, jak śpiewam ja, Mauli, i jakich dokonałem czynów…\\r\\n\\r\\nNiech dżungla cała słucha, niech słyszą wolne ludy.\\r\\n\\r\\nShere Khan zagroził, że u samych wrót wioski o zmierzchu nocnym zabije mnie, nazwanego imieniem Mauli-żaba.\\r\\n\\r\\nAle Shere Khan obżarł się i opił przed sprawą.\\r\\n\\r\\nPij! Pij, Shere Khanie, bo potem pić już pewnie nie będziesz! Potem legnij marzyć o łowach!\\r\\n\\r\\nSam pozostałem na pastwisku i wołam: Bracie Szary, przybywaj! Przybądź i ty samotniku, dzielny Akelo! Na grubego dziś zapolujemy zwierza!\\r\\n\\r\\nSpędźcież naprzód bawoły, byki i krowy o sinej sierści, o gromowym spojrzeniu, a spędziwszy kierujcie stadem, jak rozkażę.\\r\\n\\r\\nShere Khanie! Ty śpisz jeszcze? Wstawajże, wstawaj, bo oto przychodzę do ciebie, a byki i bawoły są moją świtą.\\r\\n\\r\\nRama, wódz bawołów, tłucze w ziemię kopytem. Wajgungo, czy nie widziałaś Shere Khana?\\r\\n\\r\\nWszak to nie kolczasty Sahi, który może zakopać się w norze, to nie pyszny paw Mor, który ulecieć może w powietrze?\\r\\n\\r\\nTo nie Mang-nietoperz, wiszący niewidzialnie pośród gałęzi.\\r\\n\\r\\nMówcież, młode pędy szeleszczących w wietrze bambusów, gdzie się podział Shere Khan?\\r\\n\\r\\nAu! On jest tutaj! Ahuu! On tu leży! Pod kopytami Ramy leży tygrys kulawy!\\r\\n\\r\\nWstawajże, Shere Khanie! Wstawaj i rzuć się na łup, bo zwierzyna przed tobą! Wstań i wpij zęby w gardziele bawołów.\\r\\n\\r\\nCicho… on śpi! Nie budźmy go, bo jest potężny! Sępy spadły z wyżyn powietrznych, by ujrzeć z bliska, jak silny jest Shere Khan. Mrówki czarne wyszły z głębi ziemi, by się przypatrzeć tej sile!\\r\\n\\r\\nŚwietny to orszak widzów, świetny, zaprawdę!\\r\\n\\r\\nAllala… Nie mam się czym okryć! Sępy ujrzą, że jestem nagi… Wstydzę się, bardzo się wstydzę pokazać tym, co przybyli!\\r\\n\\r\\nMusisz mi, Shere Khanie, pożyczyć swej szaty. Chcę mieć twą barwną, płomienistą suknię w pasy, bo idę na Skałę Rady!\\r\\n\\r\\nPrzysiągłem na bawołu, który mnie okupił! Ślub uczyniłem, a brak mi twej szaty, by słowa dotrzymać!\\r\\n\\r\\nZ nożem w ręku, z nożem myśliwskim, jakim posługują się ludzie, schylam się, by wziąć to, do czego mam prawo.\\r\\n\\r\\nSpojrzyjcież, wody Wajgungi, jak to Shere Khan oddaje mi swą szatę, patrzcież na dar miłości jego!\\r\\n\\r\\nCiągnij mocno, Bracie Szary! Ciągnij, potężny Akelo! Trudno zdjąć suknię z Shere Khana!\\r\\n\\r\\nStado ludzkie się gniewa! Miotają kamienie i plotą duby smalone! Robią głupstwa jak dzieci!\\r\\n\\r\\nPolała się krew z ust moich, przeto odchodzę!\\r\\n\\r\\nChoć noc dziś duszna, choć noc dziś długa, bieżmy prędko, bracia, i nie szczędźmy sił. Odwróćmy oczy od świateł ludzkiego osiedla i dążmy tam, gdzie księżyc za góry zapada.\\r\\n\\r\\nCzy wiesz, Wajgungo, żem wygnany został z ludzkiego stada? Czy wiesz może, dlaczego bali się mnie, chociaż nie uczyniłem im krzywdy?\\r\\n\\r\\nDlaczegóż ty również, wilcze stado, wypędziłoś mnie?\\r\\n\\r\\nDlaczego zamknięta jest dla mnie puszcza… i wrota wioskowe… dlaczego?\\r\\n\\r\\nDlaczegóż, jako Mang, pomiędzy zwierzem a ptakiem na gałęzi, tak ja wiszę pomiędzy osiedlem ludzkim a knieją… Dlaczego?\\r\\n\\r\\nZawodzę tan na skórze wroga, ale serce me tłoczy ciężar ogromny. Zraniły mi twarz kamienie, ciskane rękami braci…\\r\\n\\r\\nI żal mnie nęka, i radość rozpiera, bo otom powrócił do dżungli na nowo. Dlaczegóż radość i smutek razem się zbiegły?\\r\\n\\r\\nJedno i drugie toczy bój we mnie, niby dwa węże, walczące wiosną. Strumień się sączy z ócz moich, a usta się śmieją radośnie… Dlaczego tak jest, dlaczego?\\r\\n\\r\\nDwu Maulich jest we mnie, zaprawdę dwu!\\r\\n\\r\\nSkóra Shere Khana leży pod stopami mymi!\\r\\n\\r\\nCała dżungla wie, żem to ja zabił tygrysa!\\r\\n\\r\\nBadajcież uważnie, o wilki!\\r\\n\\r\\nAhuu! Coś cięży mi głazem, coś strasznie ugniata… Cóż to jest… co to jest… ach, nie wiem!\\r\\n\\r\\n\\r\\n\\r\\nBiała foka\\r\\n\\r\\n\\r\\nŚpij, mój synaczku, na ciszy łonie,\\r\\nKsiężyc już w ciemnej głębinie tonie…\\r\\nNiechaj cię burza żadna nie trwoży,\\r\\nBo fale cichną w głębin podłoży.\\r\\n\\r\\nNiech marzy słodko moja dziecina,\\r\\nW przystani onej nie masz rekina…\\r\\nNiech cię ta piosnka do snu utuli,\\r\\nŚpij, mój synaczku, luli… ach… luli!\\r\\n\\r\\nDziało się to dosyć już dawno w miejscowości Nowostoczna, na północno-wschodniej krawędzi przylądka Pawłowskiego, w samej Cieśninie Beringa, wysoko na północy pomiędzy Syberią a Ameryką. Całą tę historię opowiedział mi dudek polarny Limerszyn, który złapał się przypadkiem w gęstwę lin okrętowych pewnego statku, zdążającego ku Japonii.\\r\\n\\r\\nZabrałem go do kajuty, ogrzewałem i żywiłem przez kilka dni, aż przyszedł do siebie na tyle, że mógł powrócić w strony ojczyste. Limerszyn, to mała ptaszyna, dosyć śmieszna nawet, ale odznacza się niezwykłą prawdomównością.\\r\\n\\r\\nDo Nowostoczny nie przybywa nikt dla przyjemności, a wyłącznie tylko przynaglony interesami, zaś jedynymi stworzeniami, jakie tam prowadzą swe interesy, są foki. Podczas miesięcy letnich roją się setkami tysięcy w chłodnych nurtach morza, a to ze względu, że żadna chyba miejscowość nie odpowiada tak potrzebom i nawyknieniom fok.\\r\\n\\r\\nWiedział o tym Łowca Morski, toteż gdy nastała wiosna, bez względu na to, gdzie się znajdował w tej porze, ruszał prosto do Nowostoczny, prując fale niby łódź torpedowa i spędzał tam całe lato na bohaterskich walkach z współbraćmi o lepsze, bliższe morza miejsce na skałach.\\r\\n\\r\\nŁowca Morski liczył już lat piętnaście. Była to ogromna, brunatna foka z długą kryzą włosów na karku, przypominającą grzywę i potężnymi, groźnymi kłami. Gdy spoczywał wsparty na przednich płetwach, wysokość jego dosięgała czterech stóp; kto by go ośmielił się zważyć, przekonałby się, że ciężar tego dzielnego wojownika sięgał siedmiuset funtów.\\r\\n\\r\\nCiało jego okrywały szerokie blizny, były to ślady ran, otrzymanych w ciągu lat całych walk zaciętych, ale wspomnienia owe zagrzewały go do dalszych tylko bojów. Ujrzawszy przed sobą nieprzyjaciela, wykręcał nieco w bok głowę, jakby nie chciał nań patrzeć, za moment jednak rzucał się jak strzała i topił zęby w karku przeciwnika. Nie mógł on nigdy uciec, choćby chciał, bo Łowca Morski nie dopuszczał do odwrotu przed zupełnym pokonaniem, natomiast nad przeciwnikiem raz już zwyciężonym, bohater nie pastwił się nigdy. Sprzeciwiałoby się to prawu foczego ludu, a prawo szanował wielce Łowca Morski.\\r\\n\\r\\nWalki toczyły się zresztą przeważnie tylko o pozyskanie miejsca na wybrzeżu, w celu założenia domostwa sezonowego. Ponieważ jednak tego samego celu dopiąć chciały tłumy fok, dochodzące w tym jednym miejscu do pięćdziesięciu tysięcy, przeto wybrzeże rozbrzmiewało przeraźliwym koncertem gwizdania, ryku, beczenia, wycia i w ogóle rozmaitych nienazywalnych wrzasków.\\r\\n\\r\\nKto by stanął na niewielkim wzgórzu, nazwanym Hutchinsons Hill, ujrzałby w promieniu całych kilometrów walczące foki, a pośród obłoków piany morskiej, rozbijanej płetwami, zobaczyłby niezliczone głowy zapaśników. Walka toczyła się wszędzie, na stromych skałach, na ławicach piasku i na płaskich, bazaltowych głazach, zmytych falami, a przeznaczonych dla młodzi. Foki nie przestawały walczyć z roku na rok, były bowiem równie bezrozumne i kłótliwe jak ludzie.\\r\\n\\r\\nWczesną wiosną nie pokazywały się tu samice, obawiając się poniesienia szwanku i przybywały dopiero na początku czerwca, zaś młode, dwa do czterech lat mające foki, żyjące jeszcze w stanie bezżennym, przedostawały się przez walczące szeregi w głąb lądu i tam zabawiały się wesoło. Były ich całe stada, toteż niweczyły do cna całą roślinność wybrzeża, a „gołowąsów” takich, czyli kawalerów w samej Nowostocznej było około trzechset tysięcy sztuk.\\r\\n\\r\\nWłaśnie zakończył Łowca Morski zwycięsko sprawę z czterdziestym piątym przeciwnikiem w tym sezonie, kiedy nagle wynurzyła się z fal łagodna małżonka jego, zwana Foczychą, o tkliwym spojrzeniu.\\r\\n\\r\\nBez słowa chwycił ją zębami za kark, cisnął jak worek na zdobyte miejsce i dopiero dokonawszy tej instalacji, warknął:\\r\\n\\r\\n— Znowuś się musiała spóźnić! Ha… gdzieżeś się to włóczyła? Gadaj!\\r\\n\\r\\nŁowca Morski z zasady nie jadał nic podczas trzech miesięcy, spędzanych na wybrzeżu, a przeto humor jego bywał często nie najlepszy. Foczycha nie myślała się tedy wdawać w spory, ale przeciwnie rzekła uprzejmie, oglądając się wkoło:\\r\\n\\r\\n— Jaki żeś dobry! Zdobyłeś, widzę, to samo miejsce, co zeszłego roku!\\r\\n\\r\\n— Oczywiście, żem zdobył! — zawołał dumnie — Spójrz na mnie!\\r\\n\\r\\nBył straszliwie pokaleczony, a z ran sączyła się krew. Zwłaszcza jedno oko niemal wypłynęło na wierzch a skóra na bokach zwisała w strzępach.\\r\\n\\r\\n— Ach, ci mężczyźni! — zawołała Foczycha, poruszając z wdziękiem tylną płetwę — Wszak można by się podzielić miejscami spokojnie i zgodnie. Wyglądasz zupełnie, jakbyś stoczył bój z wielkim mordercą, potwalem.\\r\\n\\r\\n— Od połowy maja ustawicznie walczę. Niesłychane panuje tego roku przepełnienie na wybrzeżu, a jeszcze widziałem z jakichś co najmniej sto fok z Lukanonu, rozbijających się o pomieszczenie. Nie pojmuję, doprawdy, po co pchają się tutaj, mogąc siedzieć spokojnie w domu?\\r\\n\\r\\n— Przychodziło mi nieraz do głowy — odrzekła małżonka — że dużo milej byłoby nam na Wydrzej wyspie niż tutaj, w takiej ciżbie!\\r\\n\\r\\n— Cóż za myśl? — zaoponował — Tam udają się same tylko „gołowąsy”. Mogłoby paść na nas podejrzenie, że obawiamy się walki… Nie, nie, trzeba koniecznie trzymać się na właściwej wyżynie!\\r\\n\\r\\nŁowca Morski, powiedziawszy to, wtulił z dumą głowę w szerokie barki i wydawało się przez kilka minut, że śpi. Ale jedno oko miał otwarte, bowiem chciał być każdej chwili gotowy, gdyby zaszła potrzeba walki.\\r\\n\\r\\nTeraz wszystkie foki miały już swe małżonki przy sobie i wrzaski wzrosły do tego stopnia, że słychać je było w promieniu kilkunastu kilometrów, przy największej nawet burzy. Można by bez przesady liczbę fok przyjąć na milion. Samce, samice, „gołowąsy” biły się wszystkie razem, przewracały, wydawały ryki, parskały, goniły się, skakały w morze i znowu wyłaziły na ląd. Pokryły każdą piędź ziemi wokół, tak że prócz nich i morza nic więcej widać nie było. W miejscowości tej panuje wieczysta, gęsta mgła, przysłaniała tedy szarzyzną ruchliwy obraz, a w rzadkich tylko chwilach, gdy rozbłyskało słońce, jawiły się barwy świetne, wabiące oko.\\r\\n\\r\\nPodczas największego rozgwaru wydała pani Foczycha na świat synka, nazwanego Kotikiem. Miał on taki sam jak inni malcy kształt głowy, tenże grzbiet, tak samo bladoniebieskie, mdłe oczy, ale sierść jego kolorem swym zwróciła uwagę matki.\\r\\n\\r\\n— Łowco Morski! — zawołała, przyjrzawszy się starannie noworodkowi — Syn nasz będzie biały!\\r\\n\\r\\n— Do stu tysięcy fur zgniłych porostów i pustych małżowin! — ryknął mąż — Jak świat światem, nie było jeszcze białej foki!\\r\\n\\r\\n— Bardzo mi przykro — zauważyła matka — ale właśnie cud ten nastąpił i nie ma rady!\\r\\n\\r\\nPowiedziawszy to, zaśpiewała nowo narodzonemu prastarą melodię, nuconą wszystkim młodym foczętom od początku świata.\\r\\n\\r\\n\\r\\nPrzed sześciu tygodniami nie waż się po fali,\\r\\nBo gdy zwiśniesz w dół głową, nic cię nie ocali,\\r\\nA fokożerca rekin lub potwal, o dziecię,\\r\\nPożre cię, zanim zaznasz co to żyć na świecie!\\r\\n\\r\\nPełno wszędy zasadzek, przeto zważaj pilnie!\\r\\nNiech instynkt przyrodzony wiedzie cię niemylnie,\\r\\nAż pozyskawszy siły, na sine bezdroża\\r\\nPopłyniesz, wolna foka, wśród wolnego morza.\\r\\n\\r\\nOczywiście nie rozumiał tego wszystkiego zrazu malec, pluskający się przy matce. Wiedział jednak od razu, że należy zmykać w chwili, gdy ojciec rozpoczyna bójkę z sąsiadem, tarzając się z przeciwnikiem po gładkich kamieniach. Matka przebywała w tym czasie przeważnie na morzu, polując na zdobycz i Kotik dostawał tylko co drugi dzień jeść, ale gdy dopadł jadła, pracował za czterech i wychodziło mu to na zdrowie.\\r\\n\\r\\nPewnego dnia zrobił wycieczkę w głąb lądu, gdzie spotkał ogromne mnóstwo rówieśników. Bawili się niby małe pieski, zasypiali, a potem zaczynali na nowo harce. Nie zwracali na to wcale uwagi ojcowie, młodziki trzymały się też na uboczu, toteż malce dokazywali, ile chcieli i było im bardzo dobrze.\\r\\n\\r\\nMatka, wracając z połowu, udawała się wprost na to miejsce zabaw i dobywała głosu podobnego do beku owcy wołającej koźlęcia, a Kotik odpowiadał na to wezwanie. Wówczas podążała ku niemu wprost odmiatając po drodze płetwami malców na prawo i lewo. Ciągle szukało tam swych dzieci kilkaset matek naraz, a przeto malce musieli pilnie baczyć, by rozpoznać swe rodzicielki.\\r\\n\\r\\n— Jesteś tu całkiem bezpieczny — mówiła Kotikowi matka — pamiętaj tylko nie włazić do błota, by nie oskrostowacieć, nie ocierać zadraśnięć skóry o ostry piasek i nie pływać, gdy fale biją wysoko.\\r\\n\\r\\nFoczęta pływać nie umieją, podobnie jak małe dzieci, niczego jednak ponadto bardziej nie pożądają. Kotik, znalazłszy się po raz pierwszy na wodzie, został porwany falą, tak że straciwszy równowagę, zwisnął, w dół ciężką swą głową, a dolne płetwy i ogon znalazły się w powietrzu. Stało się zupełnie tak, jak o tym wspominała piosenka i byłby niewątpliwie zginął, gdyby nie druga fala, która go wyrzuciła na brzeg. Nauczony doświadczeniem, rozciągał się na wybrzeżu, pozwalając się dosięgać falom, ale umykał przed groźniejszymi bałwanami. Nauka pływania trwała około dwu tygodni i w tym to czasie nieustannie rzucał się do wody i wyłaził ponownie na skały, sapiąc, dysząc, dławiąc się i parskając. Na koniec uczuł, że potrafi sobie poradzić z płynnym żywiołem.\\r\\n\\r\\nŁatwo zrozumieć, że teraz zaczęło się dla Kotika i rówieśników jego życie rozkoszne. Nurkowali, umykali przed falami, wspinali się po stromych, sterczących z wody rafach, rzucali się znowu w głąb, wznosząc w górę obłoki piany i igrali wprost z grzywiastym, groźnym zalewem. Najwyższą jednak dumą napełniało malców, gdy któremuś z nich udało się stanąć prosto na dolnych płetwach, a górnymi pogładzić się po głowie, jak czynić zwykły foki dorosłe.\\r\\n\\r\\nCzasem widział Kotik, wynurzające się z wody, tuż przy skałach, cienkie, zębiasto wykrojone płetwy grzbietowe rekina, zwanego potwalem-fokożercą lub „diabłem”, który poluje na młode, nieostrożne foczęta. Natenczas w mgnieniu oka Kotik umykał na skałę, a płetwy zawiedzionego rabusia oddalały się z wolna ku morzu.\\r\\n\\r\\nPrzy końcu miesiąca października foki zaczęły wynosić się z przylądka Pawłowskiego, całymi stadami i rodami wędrując na pełne morze. Ustały teraz boje o miejsce i „gołowąsy” mogły zabawiać się do woli, bez przeszkody.\\r\\n\\r\\n— Za jakiś rok — zapewniała Kotika matka — zostaniesz również „gołowąsem”, teraz jednak musisz nauczyć się polować.\\r\\n\\r\\nUdali się oboje na pełny ocean, a matka uczyła Kotika wszystkiego, co trzeba. Niebawem umiał tedy spać na fali, leżąc na grzbiecie, z założonymi płetwami i nosem sterczącym z wody, przy czym przekonał się jak niezrównaną kolebką są długie, falujące nurty Oceanu Spokojnego. Kiedy Kotik doznał uczucia łaskotania po skórze, matka powiedziała, że poznał już teraz „szczypanie wody”, które oznacza zbliżanie się wielkiej burzy morskiej. Musiał tedy płynąć co sił, by uciec na czas.\\r\\n\\r\\n— Niebawem — dodała — sam będziesz wiedział w którą stronę zwracać się w takich razach, tymczasem jednak musimy podążać w ślad świni morskiej, istoty garbatej, ale niezmiernie mądrej.\\r\\n\\r\\nTuż przed nimi mknęło szybko stadko garbatych delfinów, a Kotik starał się im nadążyć.\\r\\n\\r\\n— Powiedzcież, jak się dzieje, że wiecie dokąd płynąć? — pytał, sapiąc z wysiłku.\\r\\n\\r\\nPrzodownik gromady łypnął ku niemu jasnymi oczyma, zanurzył się głębiej i odrzekł:\\r\\n\\r\\n— Łaskotki mamy w ogonie, smarkaczu, a to znaczy, że burza jest za nami. Przeto zmykamy. Gdy znajdujesz się na południe od „martwej wody” (miał na myśli równik) i doznajesz swędzenia w ogonie, natenczas wiedz, że burza jest przed tobą i uciekaj na północ. Teraz w nogi, nie czeka nas tu nic dobrego!\\r\\n\\r\\nTakie nauki, udzielane Kotikowi co dzień, sprawiały, że wykształcenie jego pogłębiało się ciągle. Głównie uczyła go matka. Wiedział już, jak uganiać się wśród podwodnych raf za tłustymi miętusami i płaskimi flądrami, jak dobywać z jam mięczaki, zakopane pośród alg i porostów, a także nauczył się tej sztuczki, że, goniąc rybę, wpływał jednym oknem kajuty zatopionego na dnie morza okrętu, a wypływał drugim. Nie bał się też teraz kołysać na grzbietach spienionych, grzywiastych, ogromnych fal, podczas gdy niebo przecinały błyskawice. Często leżąc tak, posyłał płetwą pozdrowienia szybkolotnemu albatrosowi lub mewie rybołówce, muskającej nieledwo wodę lub znowu, kładąc po sobie płetwy i opierając się silnie o wodę ogonem niby delfin, wyskakiwał na kilka stóp w górę ponad fale. Wiedział dobrze, że na rybach latających nie ma nic, prócz twardych ości, przeto uganiać się za nimi nie warto, że natomiast dobrze jest wyrwać w pędzie z boku miętusa kawał tłustego ciała. Kotik pamiętał dalej, że nie należy zatrzymywać się, gdy w pobliżu znajduje się statek lub, co gorsza, łódź pełna wiosłujących ludzi, a wiadomości tych nagromadził takie mnóstwo, że po sześciu miesiącach znał dokładnie sztukę polowania głębinnego, a jeśli mu czegoś jeszcze brakowało, to były to tylko drobiazgi. Przez cały ten czas nie był ani razu na stałym lądzie.\\r\\n\\r\\nPewnego dnia jednak, gdy w półsennym rozmarzeniu kołysał się na falach kędyś, koło wysp Juan Fernandez, doznał wrażenia tęsknoty, osłabienia jednocześnie, zupełnie jak istota ludzka rozmarzona nadchodzącą wiosną, i począł pożądać pięknego, suchego piasku i lśniących skał Nowostoczny, odległej o tysiące kilometrów, zabaw z rówieśnikami, zapachu wodorostów, wrzasków fok i bójek ojców rodzin. Bez namysłu obrócił się głową na północ i popłynął szybko, a w drodze napotkał towarzyszy płynących w tym samym kierunku, którzy powitali go przyjaźnie.\\r\\n\\r\\n— Witaj, Kotiku! Już wyrośliśmy na „gołowąsów”, będziemy tańczyli świetlisty taniec na skałach Lukanonu i bawili w świeżej trawie! Ale powiedz no, skąd wziąłeś tę dziwną szatę?\\r\\n\\r\\nFutro miał teraz Kotik niemal całkiem białe i wielce był z tego dumny. Ale odparł wymijająco:\\r\\n\\r\\n— Śpieszmy! Korci mnie, żeby jak najprędzej stanąć na lądzie.\\r\\n\\r\\nGromadka przybyła niebawem do miejsca rodzinnego i młodziki posłyszały w oddali owianej gęstą mgłą odgłosy walk staczanych jak zawsze przez swych ojców.\\r\\n\\r\\nTej samej jeszcze nocy wykonał Kotik razem z rówieśnikami, fokami rocznymi, taniec świetlisty. Całe morze od Nowostoczny aż po Lukanon rozbłyska podczas nocy letnich światłem przedziwnej fosforescencji. Tańczące foki snują za sobą przy każdym ruchu sznury perlistej, szafirowej poświaty, która tryska również z fal, tworząc niewysłowionej piękności smugi i wiry.\\r\\n\\r\\nPo skończonych tanach wszystka młódź udała się na ląd na tradycyjne stanowisko „gołowąsów”, gdzie przybysze, tarzając się w świeżej trawie, rozpowiadali sobie wzajem przygody swe na morzu. O niezmierzonym Pacyfiku mówili podobnie, jak dzieci rozprawiają o lesie, gdzie zbierają orzechy i owoce, a gdyby któryś z ludzi mógł wysłuchać tych opowieści, nakreśliłby niezawodnie nieznanej dotąd dokładności mapę oceanu.\\r\\n\\r\\nWtem starsze, trzy i czteroletnie „gołowąsy” porwały się ze wzgórza Hutchinsona, a biegnąc ku morzu, krzyczały donośnie:\\r\\n\\r\\n— Z drogi, smarkacze! Pleciecie głupstwa, ocean jest głębszy i większy, niż się wam wydaje! Dowiecie się wszystkiego dopiero wówczas, gdy opłyniecie Przylądek Południowy! Hej… skąd żeś porwał taką białą szubę, roczniaku! — dodały, zwracając się do Kotika.\\r\\n\\r\\n— Nie porwałem! — odrzekł z namaszczeniem — Sama wyrosła na mnie!\\r\\n\\r\\nMiał właśnie zamiar wytarmosić któregoś z arogantów, gdy wtem wyszło spoza wzgórza dwu ludzi o czarnych, połyskliwych włosach i brunatnych płaskich twarzach.\\r\\n\\r\\nKotik nie widział w życiu ludzi, sapnął i przekrzywił głowę. Gołowąsy cofnęły się o kilka kroków i patrzyły również w osłupieniu na przybyszów. Był to Keryk Buturyn we własnej osobie, wielki łowca fok w tych okolicach, a towarzyszył mu syn jego, Pantalejmon. Przybyli właśnie z małej osady, znajdującej się niezbyt daleko od legowisk foczych i robili przegląd fok, które należy zapędzić do rzeźni, by je obedrzeć ze skór przydatnych na kaftany futrzane. Jak wiadomo foki zapędza się po prostu do rzeźni niby barany.\\r\\n\\r\\n— Spójrz no! Widzisz? Biała foka!— powiedział syn.\\r\\n\\r\\nKeryk zbladł straszliwie, choć tego dostrzec nie dozwalała pokrywająca go warstwa tłuszczu i brudu. Był to Aleuta, a ludzie ci są bardzo niechlujni. Szybko wyrecytował jakąś modlitwę, a potem rzekł:\\r\\n\\r\\n— Daj jej pokój, Pantalejmonie! Jak świat światem, nie było jeszcze białej foki! — zawołał do syna. — To niezawodnie duch Zacharowa, który zginął zeszłego roku w zamieci.\\r\\n\\r\\n— Nie tknę tego stworzenia! — zapewnił syn — Zła to wróżba! Ale czyżby, naprawdę, Zacharów miał przybrać postać foki? Pozostałem mu dłużny pewną kwotę za jaja mewie… Nie chcę mieć z nim nic do czynienia!\\r\\n\\r\\n— Nie patrz nawet na niego! — powiedział Keryk — Zagarnij tę trzodę czterolatków. Powinni byśmy dziś sporządzić dwieście sztuk. Ale ponieważ ludzie na początku roboty nie mają dość jeszcze wprawy, poprzestaniemy na stu. Bierz się żwawo do dzieła!\\r\\n\\r\\nPantalejmon stanął tuż przed grupą „gołowąsów” i zaczął grzechotać przyrządem zrobionym z dwu foczych kości. Odgłos ten wywarł takie wrażenie, że stały przez czas pewien jak ogłupiałe, tupiąc i parskając, a potem, gdy ruszył naprzód, poszły za nim i kroczyły miarowo w głąb lądu, nie objawiając żadnego oporu i nie starając się zawrócić do współtowarzyszów, których setki tysięcy patrzyło na to, nie przerywając zgoła swych zwykłych zajęć i igraszek.\\r\\n\\r\\nKotik wypytywał z zaciekawieniem, co to znaczy, ale nie dowiedział się nic ponad to, że co rok przez jeden lub dwa miesiące ludzie w ten sposób uprowadzają z sobą młode foki.\\r\\n\\r\\n— Muszę zobaczyć, co się tam dzieje! — powiedział i pobiegł co sił za oddalającym się stadem, a oczy wyszły mu na wierzch z ciekawości.\\r\\n\\r\\n— Gwałtu! Biała foka ściga nas! — wrzasnął Pantalejmon — To niesłychane, by foka sama szła do rzeźni!\\r\\n\\r\\n— Cicho bądź i nie oglądaj się! — odrzekł Keryk — Niezawodnie jest to duch Zacharowa! Muszę niezwłocznie zamówić modlitwę u kapłana.\\r\\n\\r\\nDo rzeźni było niedaleko, ale droga trwała dobrą godzinę. Keryk baczył pilnie, by się foki nie zgrzały, w takim bowiem razie skóra drze się łatwo przy obciąganiu. Szli powoli, minęli przesmyk zwany przesmykiem Morskiego Lwa, minęli skałę zwaną Webster House i drugą, zwaną Salt House, zasłaniającą przed wzrokiem fok zebranych na wybrzeżu to, co się poza nimi działo. Kotik szedł ciągle za gromadą zdumiony i spocony wielce. Wydawało mu się zrazu, że zaszedł bardzo daleko, ale przekonał się, że dolatuje tutaj wrzawa z foczego osiedla na wybrzeżu.\\r\\n\\r\\nNagle Keryk usiadł na skale, dobył z kieszeni wielki, metalowy zegarek i spoglądając nań często, czekał przez dobre pół godziny, by foki ochłonęły po marszu. Kotik widział to wszystko i słyszał szelest kropel wody, spadających z czapki Keryka. Po pewnym czasie zjawiło się kilkunastu ludzi z wielkimi, ciężkimi, okutymi żelazem pałkami w rękach. Keryk wskazał kilka fok wśród stada zanadto spoconych, lub też pokaleczonych przez towarzyszy, a ludzie odtrącili je na bok, kopiąc ciężkimi butami, zrobionymi ze skóry konia morskiego. Gdy się to stało, krzyknął Keryk donośnie:\\r\\n\\r\\n— Zaczynać! A żywo!\\r\\n\\r\\nLudzie rzucili się ku fokom i zaczęli je tłuc z całej siły pałkami po głowach, śpiesząc się bardzo z robotą.\\r\\n\\r\\nNie minęło dziesięć minut, a przerażony Kotik nie mógł poznać swych towarzyszów w krwawych zewłokach leżących rzędami. Z każdej foki ściągnięto skórę od głowy do płetw dolnych i skóry te utworzyły ogromną stertę pod skałą.\\r\\n\\r\\nKotik nie mógł już wytrwać dłużej, zawrócił i popędził z powrotem co sił ku morzu. Wiadomo, że na niewielką odległość foki mogą się poruszać szybko, przeto Kotik dostał się niebawem do brzegu i najeżając ze zgrozy sypiące mu się dopiero wąsy, rzucił się w fale, tuż na samym przesmyku Lwa Morskiego. Tutaj, uniósłszy ponad głowę górne płetwy, zanurzony w chłodnej wodzie, kołysał się, jęcząc żałośnie.\\r\\n\\r\\nNa skałach siedziało właśnie kilka lwów morskich, a wiadomo, że z zasady wielkie te zwierzęta zadają się tylko z równymi sobie.\\r\\n\\r\\n— Cóż tam znowu? — mruknął jeden z lwów, posłyszawszy jęki.\\r\\n\\r\\n— Skuczno! Oczeń skuczno! (smutno, bardzo smutno) — zajęczał Kotik — Wszystkich gołowąsów na całym wybrzeżu wymordują ludzie!\\r\\n\\r\\nLew morski spojrzał ku lądowi.\\r\\n\\r\\n— Głupstwa pleciesz! — odrzekł — Towarzysze twoi zabawiają się, jak zawsze. Musiałeś chyba widzieć starego Keryka, wiodącego stadko poza skały. Uspokój się, robi on to już od lat trzydziestu, a nikt się nie dziwi.\\r\\n\\r\\n— To rzecz straszna! — wrzasnął Kotik, rzucił się na grzbiet wysokiej fali, stanął pionowo i zawirowawszy płetwami, zatrzymał się tuż przy stromo sterczącym głazie skalnym.\\r\\n\\r\\n— Wcale dobrze pływasz, jednolatku! — pochwalił lew morski, znający się na tej sztuce, a potem dodał: — Zapewne ze stanowiska foczego rzecz ta przedstawiać się musi tragicznie. Ale sameście temu winne, foki. Przybywacie każdego roku w to samo miejsce i o tej samej porze, przeto nic dziwnego, że ludzie się dowiedzieli o tym. Nie przestaną was tedy zabijać aż do czasu, kiedy znajdziecie sobie nowe, nieznane im miejsce pobytu.\\r\\n\\r\\n— Czyż takie miejsce istnieje? — spytał Kotik.\\r\\n\\r\\n— Od lat dwudziestu poławiam miętusy w różnych stronach, ale wszędzie napotykałem ludzi. Mimo to powiem ci coś, bo widzę, że lubisz pogwarkę poważną ze starszymi. Oto udaj się na wyspę Morsów i pomów z koniem morskim. On prawdopodobnie będzie coś wiedział. Tylko nie śpiesz się tak bez namysłu. Droga daleka, całe sześć kilometrów, powinieneś się wpierw wyciągnąć na piasku i przespać trochę.\\r\\n\\r\\nKotik usłuchał życzliwej rady lwa, popłynął na swoje wybrzeże, wyszedł na ląd i spał przez pół godziny, wstrząsany dreszczem, jak to zawsze dzieje się śpiącym fokom.\\r\\n\\r\\nPo drzemce ruszył prosto ku Wyspie Morsów, małej, skalistej wyżynie, położonej na północny wschód od Nowostoczny, otoczonej rafami i skałami, na których mnóstwo było gniazd mewich.\\r\\n\\r\\nWylądował tuż obok olbrzymiego, starego konia morskiego. Było to stworzenie szkaradne, grube, pokryte fałdami skóry z guzami oraz liszajami, szyja jego była rozdęta, a kły bardzo długie. Koń morski, pochodzący z Oceanu Lodowatego, zachowuje się przyzwoicie wówczas tylko, kiedy śpi, a spał on właśnie, zanurzywszy dolne płetwy w wirującej u brzegów fali.\\r\\n\\r\\n— Otwórz oczy! Zbudź się! — krzyknął Kotik, starając się przekrzyczeć mewy, drące się straszliwie.\\r\\n\\r\\n— Ach… ach… uff! Co się stało? — zawołał koń morski i uderzył kłami swego towarzysza leżącego tuż obok. Tenże uczynił to samo sąsiadowi, a sąsiad podał hasło dalej, tak że za moment zbudziły się wszystkie konie morskie i wytrzeszczywszy oczy, rozglądały się na wszystkie strony, nie spojrzawszy jednak ani razu we właściwym kierunku.\\r\\n\\r\\n— Spojrzyjcież na mnie! — zawołał Kotik, podskakując wśród zwałów piany morskiej, wśród których bielił się maleńki i niepozorny.\\r\\n\\r\\n— Niechże mnie ze skóry obedrą! — zaklął koń morski — Czegoś podobnego nie widziałem dotąd!\\r\\n\\r\\nWszystkie konie morskie zaczęły się z góry gapić na małego Kotika, niby grono dostojnych, zaspanych dżentelmenów, przyglądających się małemu chłopcu. Ale Kotikowi nie w smak poszła wzmianka o obdzieraniu ze skóry, więc spytał od razu:\\r\\n\\r\\n— Czy jest na świecie takie miejsce dla fok przydatne, gdzie by nie było ludzi?\\r\\n\\r\\n— Szukaj go sobie sam! — odparł koń morski i zamknął ponownie oczy — Nie przeszkadzaj nam, malcze, mamy coś ważniejszego do roboty!\\r\\n\\r\\nKotik podskoczył wysoko w górę niby delfin i wrzasnął na całe gardło:\\r\\n\\r\\n— Ślimakojad! Ślimakojad!\\r\\n\\r\\nWiedział dobrze, że wielki koń morski, mimo swej junackiej postaci nie umie złapać ryby, lecz poprzestaje na wygrzebywaniu mięczaków i karmi się wodorostami.\\r\\n\\r\\nOkrzyk ten podjęły natychmiast wszystkie stworzenia wokół, mewy, rybitwy, nurki, a to z tym większą lubością, że czyhają tylko na to, by się dać we znaki komuś, zwłaszcza zaś ospałemu koniowi. Przez długą chwilę taki wrzask panował na Wyspie Morsów, że nie słychać by było nawet karabinowego strzału. Co żyło, darło się na całe gardło, wykrzykując:\\r\\n\\r\\n— Ślimakojad! Stary niedołęga!\\r\\n\\r\\nKoń morski kołysał się z boku na bok bardzo niezadowolony, mrucząc i parskając.\\r\\n\\r\\n— Czy mi odpowiesz teraz? — spytał zmęczony podskakiwaniem Kotik.\\r\\n\\r\\n— Spytaj krowy morskiej — odrzekł koń — jeśli do tej pory żyje, ona jedna będzie ci mogła dać wskazówkę.\\r\\n\\r\\n— A po czym rozpoznam krowę morską? — spytał.\\r\\n\\r\\nNadleciała mewa krasnolotka i wrzasnęła, podlatując pod sam nos koniowi:\\r\\n\\r\\n— Krowa morska to jedyna istota w oceanie, jeszcze brzydsza od morsa. Jest ona jeszcze paskudniejsza i ordynarniejsza od tego starego, niedołężnego ślimakojada!\\r\\n\\r\\nKotik zabrał się do powrotu i nie zwracając uwagi na wrzaski mew, popłynął do Nowostoczny. Tu jednak przekonał się niebawem, że jego usilne starania odnalezienia bezpiecznego dla fok miejsca nie budzą w nikim zainteresowania. Słuchano obojętnie i mówiono mu, że taki już jest porządek świata, iż co roku ludzie muszą zagarniać pewną liczbę „gołowąsów”. Uważano to za przejaw naturalny i radzono, by nie zachodził do rzeźni, jeśli chce uniknąć przykrych wrażeń. Żadna foka nie widziała dotąd tego masowego mordu i tym właśnie ogół różnił się od Kotika, który ponadto wyszczególniał się białym futrem.\\r\\n\\r\\n— Po co się tym wszystkim zajmujesz! — mówił mu ojciec Łowca Morski — Masz tylko starać się, byś wyrósł na dzielną fokę, potem zaś na podobieństwo ojca będziesz miał własną rodzinę. Okaż się tak dzielnym jak ja zdobywcą miejsca, a nikt ci spokoju nie zamąci. Nie dalej jak za lat pięć będziesz już mógł staczać boje.\\r\\n\\r\\nNawet dobra, łagodna matka mówiła mu:\\r\\n\\r\\n— Porzuć nadzieję zapobieżenia tym rzeziom, a idź się bawić, drogi Kotiku!\\r\\n\\r\\nKotik bawił się, brał udział w tańcu świetlnym, ale niepokój i pożądanie nie cichły w jego sercu.\\r\\n\\r\\nGdy jesień nadeszła, jeden z pierwszych i sam zupełnie ruszył w podróż, owładnięty jedną, wielką myślą. Postanowił nieodwołalnie odnaleźć w oceanie krowę morską, jeśli w ogóle istnieje, a przy jej pomocy dostać się do owej dalekiej, zacisznej wyspy z plażą dogodną dla fok, gdzie nie postała noga człowieka-mordercy. Wędrował sam jeden po wszystkich zakątkach w Pacyfiku od krańców północnych aż do południowych, zwiedził każdą zatokę, a płynął dzielnie, robiąc często po trzysta kilometrów na dobę.\\r\\n\\r\\nPrzygód miał takie mnóstwo, że opisać ich niepodobna. Kilka razy ledwo ujść zdołał przed potworną, cętkowaną hają, najgorszym rodzajem rekina oraz kuszą-młotem o potężnej głowie, poza tym zaś spotkał mnóstwo różnych włóczęgów i rabusiów, zarówno na powierzchni, jak i w głębi oceanu. Widział wszystko, ogromne, ciężkie, śliskie ryby i nakrapiane purpurowo ukwiały, przez całe wieki siedzące na jednym miejscu i niezmiernie dumne z tej nieruchomości. Widział, czego nikt może przed nim nie oglądał, ale nigdzie nie napotkał krowy morskiej, ani nie odnalazł samotnej, wolnej od człowieka, wyspy.\\r\\n\\r\\nBardzo często lądował u wybrzeży, staczających się ślicznym upłazem, pokrytych wyśmienitym piaskiem, jakby stworzonych dla fok. Niestety, zawsze dostrzegał kędyś w pobliżu dym ulatujący ze statków, gdzie wytapiano tran lub ładowano tłuszcz wielorybi i fiszbin, a Kotik wiedział dobrze, co to znaczy. Czasem dostrzegał na wyspach ślady fok, oraz oznaki, że żyły tu kiedyś i uległy przemocy człowieka, a Kotik ruszał dalej, nie tajne mu bowiem było, że gdzie byli raz ludzie, tam wrócą niezawodnie.\\r\\n\\r\\nPewien stary, wielkoskrzydły albatros powiedział mu, że położone daleko na południu wyspy Kerguelskie są zupełnie samotne i ciche i nadać się mogą do jego celu. Ruszył tam niezwłocznie, zaledwo jednak przybył, napotkał tyle szkaradnych raf i takie burze z błyskawicami i piorunami, że omal nie postradał życia. Przekonał się, że mimo złych warunków i tutaj żyły ongiś foki i wyginęły. To samo było zawsze na każdej wyspie czy wybrzeżu.\\r\\n\\r\\nLimerszyn, od którego wiem to wszystko, powiedział mi, że Kotik spędził pięć lat na poszukiwaniach odpoczywając tylko co rok przez kilka miesięcy w rodzinnej Nowostoczny, gdzie za każdym zjawieniem się musiał znosić drwiny współtowarzyszów z powodu owych urojonych, bezpiecznych wysp. Zwiedził strasznie skwarne, niemal na samym równiku położone Wyspy Żółwie, gdzie mu groziło usmażenie żywcem, Wyspy Świętojerskie, Orkady, Wyspy Szmaragdowe, Słowicze, wyspy Gougha, Boureta i Crosetta, a nawet dotarł do jakiejś małej wysepki, daleko na południe od Przylądku Dobrej Nadziei położonej, ale wszędzie ludy morza opowiadały mu to samo. Żyły tu ongiś foki i uległy przemocy ludzkiej. Pewnego razu, po kilkuset kilometrowej podróży, wracając z wysp Gougha znalazł się u przylądku Corientes i spotkał tam gromadkę fok dotkniętych trądem. Od nich dowiedział się, że i tam zjawiają się ludzie.\\r\\n\\r\\nZrozpaczony opłynął przylądek i ruszył ku rodzinnej Nowostocznie. Płynął długo, aż pewnego dnia dotarł do małej, nieznanej zgoła, wysepki pokrytej drzewami i spotkał tam bardzo starą, zgrzybiałą już fokę, bliską śmierci. Kotik z wielką usłużnością nałapał jej ryb, a przy tym zwierzył się starowinie ze swych utrapień i marzeń.\\r\\n\\r\\n— Udaję się teraz do Nowostoczni — zakończył zniechęcony — a jeśli mnie teraz wraz z innymi „gołowąsami” zaprowadzą do rzeźni, nie będę się bronił. Mam już dość życia!\\r\\n\\r\\nStaruszka pomyślała i rzekła:\\r\\n\\r\\n— Jestem ostatnią z wygasłego, prastarego rodu Masafuerów. Pamiętam, że w czasach dawnych, kiedy mordowano foki setkami tysięcy po wybrzeżach rodzinnych, krążyła tam legenda, czy proroctwo, iż od dalekiej Północy nadpłynie biała foka, która wywiedzie cały gatunek foczy z miejsca ucisku i zaprowadzi do Ziemi Obiecanej. Jestem zbyt stara i nie doczekam tego, ale ty jesteś młody, spróbuj tedy, spróbuj raz jeszcze!\\r\\n\\r\\nKotik nastroszył swe piękne już teraz wąsy i powiedział:\\r\\n\\r\\n— Wszakże jestem jedyną istniejącą na ziemi białą foką i nikomu prócz mnie nie przyszło do głowy szukać Ziemi Obiecanej!\\r\\n\\r\\nRozmowa ta dodała mu odwagi. Gdy przybył do domu, matka prosiła go, by pojął żonę i osiadł na wybrzeżu, albowiem z „gołowąsa” wyrósł na wspaniałego mężczyznę z wielką, bujną, białą grzywą, okrywającą mu plecy, a co do odwagi i okazałości dorównywał ojcu.\\r\\n\\r\\nAle Kotik odrzekł:\\r\\n\\r\\n— Zwolnijcie mnie na rok jeden jeszcze! Pamiętaj, droga mamo, o przysłowiu, że siódma fala dopiero najwyżej bije.\\r\\n\\r\\nZdarzyło się, że pewna samiczka również chciała do roku następnego odłożyć swe zaślubiny. Z nią przeto zaręczył się Kotik i przed wyruszeniem na wyprawę odtańczyli oboje wspaniały taniec świetlny na rozległych wybrzeżach Lukanonu.\\r\\n\\r\\nKotik udał się tym razem w kierunku zachodnim, a to z powodu wielkiej ilości płaszczyc, jakie tam napotkał. Kotik był rosły i potrzebował teraz najmniej sto funtów ryb dziennie, by sobie podjeść należycie. Polował długo i jadł, aż do zmęczenia, a potem rozciągnął się u wybrzeży wyspy Miedzianej i zasnął błogo kołysany falami. Znał brzegi, przeto spał spokojnie, aż około północy uczuł, że leży na miękkiej podściółce z alg i wodorostów, gdzie go woda zaniosła.\\r\\n\\r\\n— Tej nocy silny mamy przypływ! — mruknął do siebie, przewrócił się na drugi bok, przeciągnął leniwie i rozwarł oczy.\\r\\n\\r\\nNagle podskoczył w górę z ogromnego zdziwienia. Oto ujrzał tuż koło siebie ogromne jakieś potwory, węszące po mieliźnie i szarpiące ogromne sploty wodorostów.\\r\\n\\r\\n— Przysięgam na skały Magellana — zawołał — że pojęcia nie miałem, iż takie poczwary żyją w oceanie.\\r\\n\\r\\nStworzenia owe niepodobne były ani do koni, ani fok, lwów; czy niedźwiedzi morskich, nie przypominały też kształtami wieloryba, rekina, żadnej z ryb, mięczaków, czy skorupiaków. Nic podobnego nie widział dotąd Kotik w życiu. Długość ich wynosiła około trzydziestu stóp, nie miały dolnych płetw, ale coś w rodzaju łopaty, wyciętej jakby z grubej skóry, co miało być ogonem. Także głowy ich posiadały kształt dziwny. Gdy nie skubały alg, chwiały się cudacznie na tych ogonach i zanurzone w wodzie wybijały sobie wzajem tajemnicze jakieś pokłony, machając przy tym górnymi płetwami w sposób podobny, jak człowiek opasły porusza rękami.\\r\\n\\r\\n— Hm… — krzyknął Kotik. — Jakżeż tam wiedzie się panom? Pomyślnych łowów! — dodał grzecznie.\\r\\n\\r\\nDziwne stwory odpowiedziały na to tylko ukłonami i machaniem płetw. Przypominały zupełnie ową znaną postać służącego, zwanego Froog-Footman, który na każde zapytanie kłania się tylko, nic zaś nie mówi. Kiedy znowu paść się zaczęły, Kotik zauważył z podziwem, że górna ich warga, przecięta pośrodku, rozchyla się szeroko i zagarnia do gęby całe snopy alg tak, że napychają się trawą, a potem przeżuwają ją powoli.\\r\\n\\r\\n— Szkaradny to sposób odżywiania się! — rzekł Kotik, a twory owe zaczęły mu się znowu kłaniać, tak, że wpadł w złość.\\r\\n\\r\\n— Widzę, że macie zbyt gibkie ogony, moi panowie, i zbyt ruchliwe płetwy! — zawołał — Kłaniacie się uroczo, ale przestańcież się raz popisywać, a powiedzcie jak was zwać!\\r\\n\\r\\nPoruszyły kilka razy rozpołowionymi wargami, wybałuszyły nań olbrzymie, bezmyślne, szklane oczyska, ale nie rzekły nic.\\r\\n\\r\\n— Nie widziałem dotąd stworzeń tak obrzydliwych i tak nieokrzesanych! — zawołał Kotik — To gorsze jeszcze o wiele od konia morskiego!\\r\\n\\r\\nNagle błysnęło mu w pamięci, co mówiła mewa-krasnolotka wówczas, kiedy to, będąc „gołowąsem”, przybył na Wyspę Morsów. Wrażenie było tak silne, że się przewrócił na wznak. Pojął, że ma przed sobą właśnie krowy morskie.\\r\\n\\r\\nZasypał je pytaniami we wszystkich językach ludów oceanu, których się wyuczył czasu dalekich podróży, a było ich wiele, podobnie, jak wielu języków używają ludzie. Ale dalej węszyły, zgarniały i przesuwały wodorosty i nie odpowiedziały nic, albowiem nie umieją wydawać głosu. Posiadają w górnej części kręgosłupa tylko sześć kręgów, miast siedmiu i ta okoliczność, zdaniem ogólnym, panującym w oceanie, sprawia, iż nie mogą rozmówić się nawet pomiędzy sobą. Ale mają za to w górnych płetwach stawy nadliczbowe, toteż potrafią wykonywać nimi mnóstwo przeróżnych ruchów na wszystkie strony i ruchy te tworzą kombinację znaków, przypominających sygnalizację, złożoną zapewne z jakichś konwencjonalnych liter alfabetu.\\r\\n\\r\\nGdy dzień nastał, Kotik był wściekły, a grzywa jeżyła mu się na karku. Spotkał krowy i nie mógł się z nimi porozumieć. Ładny rezultat. Ale po tysiącznych ukłonach krowy zdecydowały się wreszcie ruszyć gromadnie w kierunku północnym. Posuwały się powoli, ciągle stając i odbywając narady za pomocą ukłonów i machania płetwami, a Kotik podążył za nimi, mówiąc do siebie:\\r\\n\\r\\n— Nie ulega kwestii, że stworzenia tak głupie i bezbronne dawno zostałyby wytępione, gdyby nie miały gdzieś bezpiecznego schronienia. Pewne jest także, że owo schronienie, zabezpieczające byt krowom morskim, musi być nieocenione dla nas fok, czyli psów morskich. Rad bym tylko, by się ruszały prędzej!\\r\\n\\r\\nPodróż ta męczyła niesłychanie zręcznego Kotika, bo krowy nie posuwały się w ciągu dnia dalej niż o pięćdziesiąt kilometrów, zaś noc spędzały przy brzegach, śpiąc jak zabite. Opływał je z wszystkich stron, straszył, przynaglał, ale wszystkie te usiłowania nie zdały się na nic, nie przyśpieszając podróży ani trochę. Przeciwnie, im dalej się posuwały ku północy, tym częściej odbywały narady i tym dłużej się sobie kłaniały. Kotik ze złości omal nie odgryzł sobie wspaniałych wąsów, ale musiał czekać. Pewnego dnia zauważył, że kierują się biegiem cieplejszego prądu i okoliczność ta wzbudziła w nim pewne uznanie dla ich inteligencji.\\r\\n\\r\\nNa koniec jednej nocy zanurzyły się niby wielkie tłumoki do warstw dolnych wody i po raz pierwszy od chwili spotkania zaczęły płynąć szybko. Kotik podążał za nimi uradowany wielce i zdumiony, że krowy morskie coś w ogóle umieją. Po niejakim czasie krowy okrążyły ogromną, sterczącą daleko w morze skałę, spuściły się jeszcze niżej i wpłynęły w szeroki podmorski tunel, otwierający swą paszczę u samego dna. Tunelem tym krowy płynęły bardzo długo, tak że Kotikowi zaczynało już braknąć powietrza w chwili, gdy tunel się skończył i krowy wydostały się na powierzchnię wody.\\r\\n\\r\\n— Przysięgam na własną grzywę, że takiego nurka nie dałem jeszcze w życiu! — zawołał, parskając i sapiąc na otwartej przestrzeni po drugiej stronie skały — No, ale przynajmniej opłaciło mi się to.\\r\\n\\r\\nKrowy morskie rozpierzchły się i zaczęły się paść, a Kotik objął upojonym spojrzeniem przecudne wybrzeże, jakie miał przed sobą. Całymi dziesiątkami kilometrów słały się tu lśniące, gładkie skały, jak gdyby umyślnie ułożone na legowiska dla fok. Poza nimi ciągnęły się przestrzenie piaszczyste o długim spadku, idealne pola igrzysk dla „gołowąsów”, w dali zaś biły na płyciznach fale, zapraszające wprost do tańca i płaszczyzny pokryte wysoką, gęstą trawą, w której tarzać się można było do woli. Ponad wszystko zaś Kotik wyczuł instynktownie, po samym tylko dotknięciu fali, w czym nie myli się żadne stworzenie morskie, że… nie postała tutaj dotąd stopa człowieka.\\r\\n\\r\\nZbadał dokładnie obfitość żywności i oczekiwania jego przeszły wszelkie granice. Potem pływał wzdłuż wybrzeża, liczył rozkoszne, piaszczyste wzgórza, nadające się doskonale do staczania w wodę i napawał się cudną, szafirową mgłą, przysłaniającą krajobraz cały. Od strony północnej broniły dostępu rafy morskie i straszliwe wiry oraz mielizny, tak że bliżej nad sześć kilometrów podjechać nie mógł najmniejszy nawet statek, a od lądu oddzielał wyspy wartki prąd wody, rozbijającej się na pianę o skały, pod którymi otwierała się paszcza tunelu.\\r\\n\\r\\n— To druga Nowostoczna! — zawołał Kotik — Tylko dziesięć razy większa! Widzę, że krowy morskie nie są takie głupie, jak mniemałem. Gdyby nawet znaleźli się tutaj ludzie, nie zdołają przedrzeć się przez te urwiska, a od strony morza nie dojedzie żaden statek. Jest to chyba jedyne na całym morzu pewne i bezpieczne miejsce.\\r\\n\\r\\nWspomniał pozostawioną w domu narzeczoną, ale nie ruszył z powrotem zanim nie zbadał dobrze całej okolicy, aby móc dać należytą odpowiedź na każde pytanie. Wreszcie zbadał jeszcze wylot tunelu, zaczerpnął głęboko powietrze, dał nura i popłynął w stronę ojczyzny.\\r\\n\\r\\nJedna tylko krowa morska mogła domyślić się, że zacisze takie istnieje. Znalazłszy się poza skałami, Kotik sam nie mógł dać wiary, że pływał dopiero co po tamtej stronie.\\r\\n\\r\\nPrzez całych dziesięć dni płynął żwawo, a gdy na koniec wylądował w pobliżu przylądku Lwa Morskiego, ujrzał czekającą nań z utęsknieniem młodą narzeczoną. Foczka z samej miny jego od razu poznała, że sprawy stoją dobrze i że nareszcie upragniona Ziemia Obiecana została odnaleziona.\\r\\n\\r\\nGdy jednak opowiedział o swym odkryciu, zarówno wszystkie „gołowąsy”, jak i własny ojciec wyśmiali go jednomyślnie, a jeden z rówieśników zawołał:\\r\\n\\r\\n— Ładne nam prawisz bajki, Kotiku, ale my życie pojmujemy na serio. Walczyliśmy tu o miejsce, gdyś ty wałęsał się, nie wiadomo gdzie! Nie bądź przeto tak głupi, by sądzić, że powleczesz nas z sobą!\\r\\n\\r\\nSłysząc te słowa, wszystkie foki wybuchnęły śmiechem, a młody zuchwalec kiwał urągliwie głową. Był on niezmiernie dumny, bo właśnie ożenił się tego lata.\\r\\n\\r\\n— Nie miałem jak wy powodu walczyć o miejsce albowiem nie mam rodziny! — odparł Kotik — Znalazłem wam za to miejsce ogromne i bezpieczne, gdzie bić się o każdy cal ziemi nie potrzeba!\\r\\n\\r\\n— Hm… jeśli nie uważasz za stosowne walczyć i boisz się, to trudno! — powiedział drwiąco młodzik.\\r\\n\\r\\n— Czy pójdziesz ze mną, jeśli cię pokonam? — spytał Kotik, a oczy mu rozbłysły na myśl o walce i ogarnęła go wściekłość.\\r\\n\\r\\n— Dobrze! — zgodził się młody żonkoś — Wygraj, a pójdę z tobą!\\r\\n\\r\\nNie miał czasu cofnąć tych słów, bo Kotik rzucił się nań, trzasnął weń głową, wbił kły w tłusty jego kark, a potem powlókł za sobą po wybrzeżu i cisnął w końcu półżywym o ziemię.\\r\\n\\r\\n— Przez całych pięć lat — wrzasnął, zwracając się do innych fok — pracowałem dla waszego dobra. Odkryłem miejsce, gdzie możecie żyć bezpiecznie! Ale wiem, że dopóki nosić będziecie całe głowy na karkach, nie uwierzycie mi. Tedy muszę was przekonać własną waszą metodą! Baczność! Zaczynam!\\r\\n\\r\\nLimerszyn napatrzył się dość corocznie staczanym walkom fok, ale, zdaniem jego, z niczym porównać się nie dał straszliwy atak, jaki Kotik przypuścił teraz do foczych legowisk. Porwał za gardło największego z pośród samców i póty gryzł, dusił i bił, aż olbrzym zaczął błagać zmiłowania. Rzucił go na bok, wziął się do drugiego, a potem do następnych.\\r\\n\\r\\nKotik nie odbywał, jak inne foki, kilkumiesięcznych postów letnich, zaś w długich podróżach nabrał sił niespożytych. Po wtóre była to jego pierwsza walka! Toteż grzywa stanęła mu dęba, oczy rozgorzały zielonymi blaskami, a ogromne, białe kły miotały bez przerwy ciosy. Wyglądał rzeczywiście wspaniale.\\r\\n\\r\\nOjciec patrzył z podziwem, a widząc, jak niby miętusy wlecze za sobą największe samce, bojowników srogich, zaś młodszymi śmiga w powietrzu, ryknął z uznaniem:\\r\\n\\r\\n— Być może, że mu się coś marzy, ale nie ulega kwestii, że jest najdzielniejszym wojownikiem na całym wybrzeżu. Baczność, synaczku, nie kąsaj ojca własnego! Ja z tobą trzymam!\\r\\n\\r\\nKotik ryknął w odpowiedzi, a stary Łowca Morski ruszył naprzód, kiwając się na nogach, nastroszywszy wąsy i sapiąc jak lokomotywa. Matka i narzeczona Kotika przycupnęły z podziwu nad siłą i wspaniałością swych samców. Walka to była bohaterska, a ojciec i syn wojowali tak długo, aż każda z fok na całym wybrzeżu poczuła ich razy i wszystkie poddały się zwycięzcom. Wówczas obaj udali się na przechadzkę triumfalną, podniósłszy głowy i porykując co chwila.\\r\\n\\r\\nGdy noc nadeszła, a światło zorzy północnej przenikało opary mgły, Kotik wylazł na skałę, spojrzał na pobojowisko zasłane poranionymi i ociekającymi krwią przeciwnikami i zawołał:\\r\\n\\r\\n— Dałem wam naukę!\\r\\n\\r\\n— Przysięgam na własną grzywę — zawołał jeden z olbrzymów, z trudnością poruszając członkami — że większego zamętu nie sprawiłby nawet sam wieloryb. Dumny jestem z ciebie, młodzieńcze! A oprócz tego oświadczam, że pierwszy wyruszę z tobą na ową tajemniczą wyspę… naturalnie, o ile istnieje na świecie.\\r\\n\\r\\n— Słuchajcie, spaśne wieprze! — zaryczał Kotik — Gadajcie mi zaraz, który z was nie chce iść do tunelu krów morskich, a sprawię mu takie lanie, że nareszcie zaświta wszystkim w głowach!\\r\\n\\r\\nWielki szum rozległ się po całym wybrzeżu, przypominający przypływ morza. Tysiące zalękłych głosów wołało:\\r\\n\\r\\n— Idziemy z tobą! Idziemy z Kotikiem, białą foką, do Ziemi Obiecanej!\\r\\n\\r\\nTeraz Kotik wtulił dumnie głowę w ramiona i przymknął oczy. Był nie biały już, ale purpurowy od głowy do dolnych płetw, a chociaż ciało jego pokryte było ranami, na żadną uwagi nawet nie zwracał.\\r\\n\\r\\nW tydzień potem ogromna gromada, złożona co najmniej z dziesięciu tysięcy „gołowąsów” i dorosłych fok, ruszyła pod przywództwem Kotika ku tunelowi krów morskich, a foki pozostałe w Nowostoczny spoglądały na szalonych wędrowników z politowaniem.\\r\\n\\r\\nNastępnej wiosny spotkali się wszyscy pośród oceanu w miejscach zwykłych połowów, a zwolennicy Kotika takie opowiadali cuda o krainie, leżącej poza tunelem krów morskich, że ruszyła tam nowa grupa i odtąd Nowostoczna coraz szybciej opróżniać się zaczęła.\\r\\n\\r\\nNie stało się to oczywiście prędko, bo foki potrzebują sporo czasu do namysłu, ale nie ulega kwestii, że coraz to więcej ochotników pociąga nowe, piękne, bezpieczne wybrzeże, gdzie króluje Kotik, coraz to większy, okazalszy i groźniejszy, w chwale wielkiej, albowiem dał ludowi swemu osiedle pośród oceanu, na którym nigdy jeszcze dotąd nie stanęła stopa człowieka.\\r\\n\\r\\n\\r\\n\\r\\nLukannon\\r\\n\\r\\n\\r\\nŚpiew będący żałobnym hymnem fok\\r\\n\\r\\n\\r\\nNa Lukannonu brzegu skalnym,\\r\\nW który łomoce wściekłość fal,\\r\\nMiliony fok tym śpiewem brzmią chóralnym.\\r\\nSwą troskę głoszą i swój żal.\\r\\n\\r\\nO Lukannonie nucą, dawnym Lukannonie,\\r\\nGdzie raj był cudny, nim się zjawił człek…\\r\\nGdzie radość, falą biegła poprzez tonie,\\r\\nGdzie cicho płynął wciąż po wieku wiek.\\r\\n\\r\\nCodziennie brzmi porankiem smutna nuta.\\r\\nCodziennie serca ronią łzy…\\r\\nOjczyznę fok człowieka nęka buta…\\r\\nKrwią spływasz, o rodzinny kraju ty!\\r\\n\\r\\nO jakżeż piękny był, obfity w trawę,\\r\\nSkąpany w mgły przelśnione blaskiem zórz!\\r\\nZostały po nim tylko klechdy łzawe…\\r\\nKtóż wygna stąd tych gnębicieli? Któż?\\r\\n\\r\\nNa Lukannonu brzegu skalnym,\\r\\nGdzie mord wśród fok wciąż szerzy ludzka dłoń,\\r\\nModlą się tłumy, płaczem brzmiąc chóralnym,\\r\\nCo płynie rankiem poprzez morza toń.\\r\\n\\r\\nO mewo, w szparkim locie pod obłoki\\r\\nZanieśże władcom głębin smutną wieść,\\r\\nŻe bliskie skonu są nieszczęsne foki,\\r\\nBo człowiek chce ich ród w nicości grześć.\\r\\n\\r\\n\\r\\n\\r\\nRiki-Tiki-Tavi\\r\\n\\r\\n\\r\\nWśród chaszczy, siedzi w jamie Nag,\\r\\nNad nim zaś Riki, mówiąc tak:\\r\\nNa walkę cię wyzywam ja!\\r\\nJednemu z nas umierać trza.\\r\\n\\r\\nSpójrz w oczy moje lśniące!\\r\\n  (Nag się w pierścienie plącze).\\r\\nSzaleńczy wir zaczęty!\\r\\n  (Łyskają Naga skręty).\\r\\nO śmierć i życie bój!\\r\\n  (Skoczę i będziesz mój),\\r\\nNa kark mu gromem spadł\\r\\n  (I poległ brzydki gad).\\r\\n\\r\\nOpowieść ta ma na celu skreślić dzieje bohaterskiego boju, jaki Riki-Tiki-Tavi stoczył w łazience pewnej willi, w miejscowości Segowli. Był mu w tym pomocny ptak-krawiec, zwany Darci oraz szczur piżmowy, zwany Szuszundrą, który ma zwyczaj prześlizgiwać się pod ścianami i unika środka podłogi pokoju. Walkę jednak stoczył on sam jeden, o własnych siłach.\\r\\n\\r\\nRiki był to ichneumon podobny z uwłosienia oraz ogona do niewielkiego kota, budową głowy i obyczajami przypominający jednak raczej łasicę. Oczy i koniec ruszającego się ciągle nosa miały kolor różowy. Umiał iskać się wszystkimi czterema nogami po całym ciele z wielką łatwością, umiał dalej nastroszyć ogon tak, że wyglądał jak przyrząd do czyszczenia butelek, gdy zaś myszkował w trawie, wydawał okrzyk bojowy: rikk-tikk-tikk-cz!\\r\\n\\r\\nPewnego ulewnego dnia woda zalała jamę, gdzie żył wraz z rodzicami, a biedny ichneumon na poły martwy, poruszający jeszcze łapkami, został uniesiony prądem do przydrożnego rowu. Napotkawszy przypadkiem kępę jakiegoś zielska, ostatkiem sił wygramolił się na nią i tam zemdlał. Gdy odzyskał zmysły, spostrzegł, że leży pośrodku ścieżki ogrodowej wystawiony na promienie słońca, w stanie bardzo smętnym i usłyszał jakiś głos nad sobą:\\r\\n\\r\\n— Zdechły ichneumon! — mówił niewielki chłopiec — Trzeba go zakopać!\\r\\n\\r\\n— Nie wiadomo, czy zdechł! — zauważyła matka — Zabierzmy go do domu i spróbujmy przywrócić mu życie!\\r\\n\\r\\nW domu jakiś rosły mężczyzna (był to Anglik świeżo osiadły w willi) wziął go ostrożnie w rękę i zawyrokował, że żyje, tylko jest nieprzytomny. Przeto owinięto go w watę i położono w ciepłym miejscu. Wkrótce otworzył oczy i parsknął kilka razy.\\r\\n\\r\\n— Nie straszmy go! — powiedział mężczyzna — Zobaczymy, co będzie robił.\\r\\n\\r\\nNie byle co może zresztą przestraszyć ichneumona, który jest od głowy do końca ogona owładnięty ciekawością. Hasłem całego rodu jest: „Szukaj, a znajdziesz!”, a Riki był nieodrodnym ichneumonem. Naprzód obejrzał dokładnie zwitek waty, z którego wylazł, a przekonawszy się, że nie nadaje się do zjedzenia, pobiegł wzdłuż stołu, przysiadł, wymuskał sobie futerko, a wreszcie jednym susem skoczył chłopcu na ramię.\\r\\n\\r\\n— Nie bój się, Teddy! — powiedział ojciec — To obyczaj ichneumona. Chce się z tobą zaznajomić!\\r\\n\\r\\n— Łaskoce mnie po szyi! — zawołał chłopiec.\\r\\n\\r\\nRiki zajrzał mu za kołnierzyk, obwąchał koniec ucha, a potem skoczył na ziemię i zaczął trzeć się po nosie.\\r\\n\\r\\n— Bardzo miłe stworzonko! — powiedziała matka — Nie rozumiem, czemu zwą dzikimi ichneumony! Może dlatego jest tak łaskawy, żeśmy go wzięli w opiekę?\\r\\n\\r\\n— Ichneumony zawsze zachowują się w ten sposób. Byle tylko Teddy nie ciągnął go za ogon i nie zamykał do klatki, będzie przez cały dzień biegał po domu. Musimy go jednak nakarmić.\\r\\n\\r\\nDano mu kawałek surowego mięsa, który zjadł ze smakiem, a podjadłszy, udał się na werandę, siadł na słońcu i nastroszył sierść, aby każdy włosek wysuszyć aż do nasady. Uczuł, że jest mu bardzo dobrze.\\r\\n\\r\\n— W tym domu — mówił do siebie — jest więcej do zbadania, niż by mogła zobaczyć cała moja rodzina przez całe życie. Zostanę więc i będę szukał.\\r\\n\\r\\nPrzez cały dzień zwiedzał willę. Omal nie utonął w wannie, powalał sobie nos atramentem, wetknąwszy go do kałamarza, a potem sparzył się cygarem, gdy spacerował po kolanach mężczyzny dla zbadania w jaki sposób się pisze.\\r\\n\\r\\nGdy noc nadeszła, pobiegł do sypialni chłopca celem zobaczenia, jak się zaświeca lampy naftowe, gdy zaś Teddy położył się spać, wskoczył na jego łóżko. Ale był to towarzysz niespokojny, gdyż przez całą noc zrywał się za lada szelestem, badając jego przyczynę.\\r\\n\\r\\nGdy rodzice przyszli powiedzieć synowi dobranoc, zastali ichneumona na jego poduszce.\\r\\n\\r\\n— Nie jestem zadowolona z tej poufałości! — powiedziała matka — Gotów go jeszcze ugryźć!\\r\\n\\r\\n— Nie ma obawy! — uspokoił mąż — Obecność tego małego stworzenia zapewnia chłopcu znacznie większe bezpieczeństwo, niż gdyby go pilnował najczujniejszy pies! Przypuśćmy, że do pokoju dostanie się wąż…\\r\\n\\r\\nMatka przerwała, nie chcąc nawet słuchać o takich okropnościach.\\r\\n\\r\\nNazajutrz Riki przybył na śniadanie, siedząc na ramieniu chłopca. Poczęstowano go bananem i kilku jajami, a on skakał z kolan na kolana. Był dobrze wychowany, jak przystało ichneumonowi, który liczy na to, że zostanie ichneumonem domowym, a zawdzięczał to matce swej, która uczyła go, jak się ma zachować w razie spotkania z białymi ludźmi. Była ona doświadczoną osobą, gdyż przez czas pewien mieszkała w domu pewnego generała w Segowli.\\r\\n\\r\\nPo śniadaniu Riki udał się do ogrodu w celu zbadania rzeczy ciekawych. Był on obszerny, w połowie zaniedbany, pełen krzewów róż Maréchal Niel, wielkich i rozrosłych. Poza tym rosły tam gojawy i drzewa migdałowe, kępy bambusów i całe łany wysokiej, gęstej trawy.\\r\\n\\r\\n— Doskonały teren do łowów! — powiedział sobie Riki, najeżył ogon i przebiegał ogród we wszystkich kierunkach. Naraz posłyszał rozgłośny lament, dolatujący od strony, gdzie rósł wysoki krzak jakiejś ciernistej rośliny.\\r\\n\\r\\nGłos pochodził z gardzieli ptaka-krawca, zwanego Darci oraz jego żony. Piękne gniazdo, zeszyte z dwu wielkich liści, wysłane wewnątrz puchem i różnymi strzępkami, chwiało się z powiewem wiatru, oni zaś siedzieli na brzegu jego i kwilili żałośnie.\\r\\n\\r\\n— Cóż się to stało? — spytał Riki.\\r\\n\\r\\n— Okropne nieszczęście! — odrzekł Darci — Jedno z piskląt naszych wypadło wczoraj z gniazda i pożarł je okrutny Nag.\\r\\n\\r\\n— Hm… — zauważył Riki — Jest to w istocie wielkie nieszczęście. Ale nie znam tutejszych stosunków i nie wiem, kto to jest Nag!\\r\\n\\r\\nDarci i żona jego nie odpowiedzieli, natomiast schowali się szybko do gniazda. Za moment rozległ się z gęstwy traw, rosnących tuż pod krzakiem, przeraźliwy syk, a posłyszawszy go, Riki wykonał skok wstecz, który odrzucił go o dobry metr od krzaku.\\r\\n\\r\\nPonad trawą zamajaczył, wznosząc się ciągle w górę, płaski łeb okolony szerokim kapturem. Był to okularnik czarny, Nag, długości co najmniej półtora metra od żądła do końca ogona. Uniósłszy w górę trzecią część ciała, zakołysał się w prawo i lewo niby kiść bambusu w wietrze i rzucił ichneumonowi owo okrutne spojrzenie gada, który nigdy nie zmienia wyrazu oczu, bez względu na to, co zamierza.\\r\\n\\r\\n— Pytasz, kim jest Nag? — zasyczał — To ja! Wielki Brahma nadał owo piętno całemu memu rodowi w nagrodę za to, iż jeden z przodków naszych osłonił go, kiedy spał, kapturem od słońca.\\r\\n\\r\\nRozpostarł szeroko swój kaptur, a Riki ujrzał połyskujący na nim znak okularów, podobniejszy, co prawda, do haftki. Przeraził się z początku, ale strach minął rychło, bo ichneumony nie zwykły bać się długo. Riki nie widział dotąd żywego okularnika, ale mięsem ich żywiła go matka, a wiedział, że głównym zadaniem ichneumona dorosłego jest walka z gadami i pożeranie ich. Nie tajnym to było także Nagowi, toteż uczuł trwogę w głębi kamiennego serca swego.\\r\\n\\r\\n— Mniejsza o piętno! — odrzekł poważnie Riki, jeżąc ogon — Czy sądzisz, że wolno ci pożerać wypadłe z gniazda pisklęta?\\r\\n\\r\\nNag zdawał się namyślać i śledził ruch trawy poza Rikim. Wiedział dobrze, że ichneumon w ogrodzie, to śmierć jego i całego rodu, która nastąpić musi prędzej czy później. Toteż chciał zgubić go i w tym celu ozwał się łagodnie, celem uśpienia jego czujności.\\r\\n\\r\\n— To jest kwestia sporna. Wszakże ty sam zjadasz jaja, czemuż byśmy tedy nie mieli zjadać piskląt?\\r\\n\\r\\n— Spójrz za siebie, Riki! Baczność! — wrzasnęła nagle żona Darcia.\\r\\n\\r\\nRiki wiedział, że nie ma co tracić czasu na oglądanie się, skoczył tedy natychmiast w górę, jak mógł najwyżej, a tuż pod nim przemknął płaski łeb Naginy, krwiożerczej małżonki Naga. Przypełzła ona z tyłu, podczas gdy mąż rozmawiał z Rikim i chciała go od razu zamordować. Syczała teraz ze złości, widząc, że jej się nie udało.\\r\\n\\r\\nW dodatku Riki spadł jej niemal na sam grzbiet. Gdyby był bardziej doświadczony, wiedziałby, że była to najstosowniejsza chwila do śmiercionośnego ukąszenia. Przeraziło go jednak smaganie ogona węża. Wbił wprawdzie zęby, ale nie dość głęboko i uskoczył na bok od rozwścieczonej raną Naginy.\\r\\n\\r\\n— Szkaradna Darcina! — zawołał Nag i zaczął smagać ogonem, jak mógł najwyżej ku gniazdu na ciernistym krzewie, chcąc go dosięgnąć i strącić na ziemię.\\r\\n\\r\\nAle Darci był przezorny, gniazdo, zawieszone wysoko, chwiało się tylko, a zemsta Naga okazała się daremna. Riki czuł, że oczy mu płoną purpurowym ogniem, co jest znamieniem wielkiego gniewu, siadł na tylnych łapach i ogonie, niby mały kangur i zgrzytał zębami z wściekłości.\\r\\n\\r\\nTymczasem Nag z małżonką znikli w trawie, albowiem wąż po porażce nigdy nie zdradza swych myśli i odchodzi spokojnie. Riki nie myślał ich ścigać, nie ufał sobie na tyle, by rozpoczynać bój z dwoma okularnikami naraz, powędrował przeto na żwirowaną aleję ogrodu i usiadłszy w pobliżu domu, popadł w zadumę. Rozmyślał o sprawach wielkiej wagi.\\r\\n\\r\\nRozmaite dzieła przyrodnicze opowiadają, że zraniony w walce z wężem ichneumon szuka pewnego ziela, które go leczy z jadu. Ale nie jest to zgodne z prawdą. Ichneumon nie ma do dyspozycji nic innego prócz zwinności nóg i bystrości wzroku. W walce ruchliwość głowy węża idzie o lepsze z szybkością i precyzyjnością skoków jego, ponieważ zaś żadne stworzenie nie jest w stanie pochwycić spojrzeniem wszystkich ruchów głowy napadającego nań węża, przeto walka taka i zwycięstwo są to rzeczy wprost przedziwne i wobec nich nie ma — nawet co wspominać o jakimś marnym zielu leczniczym.\\r\\n\\r\\nRiki zdawał sobie dobrze sprawę, że jest dopiero młodziankiem i czuł się zadowolony, iż tak zręcznie ocalić się zdołał przed napaścią z tyłu. Nabrał też zaufania we własne siły, a posłyszawszy kroki biegnącego aleją chłopca, pewny był, że go nie minie zasłużona pieszczota.\\r\\n\\r\\nW chwili jednak, gdy Teddy znalazł się przy nim, coś niewielkiego poruszyło się w piasku i cichy jakiś głosik szepnął:\\r\\n\\r\\n— Baczność! Idzie śmierć!\\r\\n\\r\\nBył to karait, mały, szary wężyk, niedostrzegalny w piasku, w którym żyje zazwyczaj. Ukąszenie jego jest tak samo śmiertelne, jak okularnika, ponieważ jednak jest mały i niedostrzegalny, przeto bywa o wiele częściej niż wielkie kobry przyczyną śmierci ludzi.\\r\\n\\r\\nOczy ichneumona błysnęły ogniem i posunął się ku karaitowi, kołysząc się całym ciałem w sposób tradycyjny i instynktowy. Ruch ten śmieszny z pozoru jest tak doskonale obliczony, że nie ma kąta, pod którym nie można by z tej pozycji wykonać skoku, a okoliczność owa w walce z wężem jest sprawą wagi pierwszorzędnej.\\r\\n\\r\\nBój z karaitem, o czym wcale nie wiedział Riki, jest nierównie trudniejszy i niebezpieczniejszy niż z wielkim Nagiem i gdyby go nie zdołał trafić zębami w kark tuż za głową, to karait, obróciwszy się, położyłby go trupem jednym skaleczeniem w nos lub policzek.\\r\\n\\r\\nRiki nie zważał na to wszystko, tylko, kołysząc się coraz to silniej, upatrywał miejsca do zatopienia zębów. Karait zaczął bój, rzucając się nań, Riki skoczył w górę, starając się opaść mu na grzbiet. Ale jadowity łeb przemknął tuż koło jego boku, przeto Riki przeskoczył ciało węża, a w skoku uczuł, że łeb znajduje się tuż za jego tylnymi nogami. Teddy obrócił się ku domowi i zawołał:\\r\\n\\r\\n— Chodźcie… chodźcie… ichneumon walczy z wężem!\\r\\n\\r\\nRozległ się krzyk matki, a ojciec z laską w ręku ukazał się w progu. Zanim zdążył dobiec, karait wykonał ruch nie dość zręczny, Riki skoczył mu na grzbiet i, wyciągnąwszy mordkę, wbił mu zęby w kark tuż pod głową, potem zaś stoczył się po nim na bok.\\r\\n\\r\\nTo jedno ukąszenie położyło trupem węża i Riki chciał go już pożreć, zaczynając, zwyczajem tradycyjnym swego rodu, od ogona, ale w samą porę przypomniał sobie, że obfite uczty powodują ociężałość, a potrzebował całej sprężystości w oczekującej go walce z potężnym Nagiem.\\r\\n\\r\\nZrezygnował tedy z uczty, poszedł wytarzać się w piasku pod krzewami rycynusu, a ojciec chłopca okładał tymczasem laską martwego karaita.\\r\\n\\r\\n— To śmieszne! — powiedział, patrząc na wysokiego mężczyznę — Wszakże załatwiłem już wszystko, co należało!\\r\\n\\r\\nMatka schyliła się, wzięła go na ręce, przytuliła do piersi i oświadczyła, że Riki ocalił jej synowi życie. Również i ojciec oddał mu gorące pochwały, a chłopiec, teraz dopiero zrozumiawszy niebezpieczeństwo, spoglądał na ichneumona przerażony.\\r\\n\\r\\nRiki dziwił się bardzo całej tej owacji. Wszakże bawił się tylko w piasku, podobnie jak Teddy, więc matka mogła równie dobrze głaskać i pieścić syna. Ale czuł wielkie zadowolenie, że mu się udało polowanie.\\r\\n\\r\\nGdy wieczorem spacerował po stole pomiędzy szklankami i talerzami, widział tam tyle dobrych rzeczy, że mógł się najeść za trzech. Ale nie zapomniał o Nagu i Naginie, toteż był wstrzemięźliwy, a chociaż przyjemność mu sprawiało głaskanie matki chłopca oraz przesiadywanie na jego ramieniu, to jednak od czasu do czasu rozbłyskały mu oczy purpurowym ogniem, a z piersi wyrywał się głośny bojowy okrzyk: *Rik-Tikk-Tik-Cz!*\\r\\n\\r\\nTeddy wziął go z sobą do łóżka i umieścił pod swoją brodą, a Riki, jak przystało dobrze wychowanemu ichneumonowi, leżał cicho, przez czas jakiś schowawszy pazury, gdy jednak chłopiec zasnął, wyruszył na nocną wędrówkę po domu.\\r\\n\\r\\nZa małą chwilę spotkał szczura piżmowego, Szuszundrę, skradającego się trwożliwie wzdłuż ścian. Jest to bardzo płochliwe zwierzątko, po całych nocach lamentuje i płacze z tego powodu, że nie ma odwagi wychylić się na środek pokoju.\\r\\n\\r\\n— Daruj mi życie! — jęknął — Nie zabijaj mnie, Riki! — błagał żałośnie.\\r\\n\\r\\n— Nie płeć głupstw! — odparł Riki pogardliwie — Czyż pogromcy węży przystoi polować na szczury piżmowe?\\r\\n\\r\\n— Kto z wężami wojuje, od węża ginie! — zaskomlił jeszcze żałośniej Szuszundra — A przy tym bardzo możliwe, że Nag w ciemności pomyli się i mnie weźmie za ciebie!\\r\\n\\r\\n— Nie bój się! — pocieszał go — Nie ma obawy! Zresztą Nag mieszka w ogrodzie, ty zaś nie opuszczasz domu!\\r\\n\\r\\n— Ach… krewny mój, szczur Szua, mówił mi…\\r\\n\\r\\n— Że co? — spytał Riki, gdy Szuszundra urwał nagle.\\r\\n\\r\\n— Że… nie ma takiego miejsca, gdzie by nie było Naga. Szkoda, że nie porozumiałeś się z Szuą, o wielki Riki!\\r\\n\\r\\n— A więc ty mi powiedz, co wiesz! Dalejże, mów zaraz, bo cię ugryzę!\\r\\n\\r\\nSzuszundra rozpłakał się rzewnie, a łzy kapały mu z wąsów.\\r\\n\\r\\n— O, ja nieszczęsny! Nie tylko nie mogę odważyć się wyjść na środek pokoju, ale w dodatku zginę… cicho… sza… — szepnął nagle — Nie potrzebuję już mówić! Posłuchaj sam, Riki!\\r\\n\\r\\nRiki nastawił uszu. Panowała w całym domu głęboka cisza, a mimo to ichneumon pochwycił jakiś drobny szelest, coś w rodzaju stąpania osy po gładkiej szybie. Nie było dlań wątpliwości, to śliska łuska węża ocierała się o mur.\\r\\n\\r\\n— Tak… tak… — szepnął Riki — Nag albo jego żona wśliznęła się do łazienki przez rurę odpływową. Miałeś rację, Szuszundro, szkoda, że nie pomówiłem z Szuą.\\r\\n\\r\\nWśliznął się do łazienki, przytykającej do sypialni chłopca, a nie znalazłszy tam nic podejrzanego, poszedł do łazienki głównej. Był tam u samego spodu muru otwór z rurą, którędy spływała do kanału woda. Riki stanął przy otynkowanej gładko ścianie obok wanny i dzięki wzmożonemu głosowi, dochodzącego ową rurą, słyszał to, co leżący na zewnątrz w świetle księżyca. Nag i Nagina szeptali z sobą.\\r\\n\\r\\n— Gdy w domu wszyscy wyginą i *on* będzie zmuszony wynieść się stąd precz, wówczas my zostaniemy z powrotem nieograniczonymi władcami ogrodu. Poczynaj sobie ostrożnie i pamiętaj, że przede wszystkim zabić trzeba wielkiego mężczyznę, który bił kijem karaita. Gdy wrócisz po pomyślnych łowach, weźmiemy się we dwoje do tego przeklętego ichneumona!\\r\\n\\r\\n— Więc pewna jesteś, że zabicie ludzi da pomyślny wynik?\\r\\n\\r\\n— Naturalnie! Póki nie było ludzi w bungalowie, ani jeden ichneumon nie zajrzał do ogrodu. Toteż musi opustoszeć, a wówczas nikt nam nie będzie przeszkadzał. Nie zapominaj zresztą, że lada dzień wyklują się nasze dzieci z jaj ukrytych na melonowych grzędach i że będą potrzebowały dużo miejsca i zupełnego spokoju.\\r\\n\\r\\n— Dobrze, żeś mi o tym przypomniała! Ruszam tedy niezwłocznie. Zdaje mi się zresztą, że walka z Rikim będzie zbyteczna, bo gdy zabiję mężczyznę, żonę jego, a o ile się da i chłopca, to ichneumon sam się stąd wyniesie.\\r\\n\\r\\nRiki słyszał wszystko i dygotał z wściekłości. Nagle ujrzał wsuwający się otworem płaski łeb Naga, za którym wlokło się olbrzymie jego cielsko. Mimo, że miotała nim żądza walki, przeraził się niemało, spoglądając na potężne rozmiary nieprzyjaciela. Nag wlazł cały, zwinął się, podniósł głowę i rozglądał się wokoło, a Riki śledził jarzące się jego oczy, przysłaniając starannie swoje.\\r\\n\\r\\n— Jeśli zacznę z nim teraz walkę — myślał — Nagina posłyszy zaraz i przyjdzie, zresztą na tej gładkiej podłodze będzie miał nade mną znaczną przewagę! Co tu robić?\\r\\n\\r\\nNag chwiał w prawo i lewo głową, po chwili zaś usłyszał Riki, że pije z wielkiego wiadra, służącego do napełniania wanny.\\r\\n\\r\\n— Wszystko w porządku! — powiedział Nag — Trzeba się teraz zastanowić dobrze. Mężczyzna bił kijem karaita. Kij ten może mieć przy sobie teraz jeszcze. Ale nie będzie miał na pewno kija, gdy przyjdzie się kąpać rano. Zaczekam więc na niego. Wiesz co, Nagino, zaczekam tu w chłodzie do rana… prawda, że tak będzie najlepiej?\\r\\n\\r\\nNie było odpowiedzi z zewnątrz, przeto Riki nabrał pewności, że Nagina już odpełzła z powrotem. Nag owinął się kilku skrętami dookoła wiadra i zastygł w bezruchu, a Riki skamieniał również, tłumiąc nawet oddech.\\r\\n\\r\\nDopiero po upływie dobrej godziny zaczął z niezmierną ostrożnością posuwać się w stronę wiadra. Nag usnął twardo, a Riki, stojąc przy nim, upatrywał najlepszego miejsca do zatopienia kłów.\\r\\n\\r\\n— Jeśli mu nie przegryzę kręgu od razu, będzie się bronił, a wówczas… już po mnie! — myślał.\\r\\n\\r\\nPrzyglądał się bacznie szyi Naga poniżej kaptura, ale wydała mu się za gruba, zaś ukąszenie w inne miejsce nie było śmiertelne i mogło tylko rozzłościć olbrzymiego kobrę.\\r\\n\\r\\n— Muszę go chwycić za sam łeb, powyżej kaptura! — zadecydował po namyśle — Ale, chwyciwszy raz, pod żadnym warunkiem nie wolno puszczać.\\r\\n\\r\\nRzucił się na łeb. Nag odsunął nieco głowę od obwodu glinianego wiadra i Riki mógł wesprzeć się o nie całym ciałem, tym skuteczniej przyciskając łeb przeciwnika do ziemi. Tę chwilową przewagę wyzyskał, jak umiał najlepiej. Ale za sekundę Nag, podobnie, jak pies miotający szczurem, zaczął nim ciskać na wszystkie strony po podłodze, śmigał po powietrzu, tak, że Riki zataczał ogromne kręgi. Ale nie puszczał zdobyczy, czerwone oczy jego jaskrawiły się coraz bardziej, a zęby zaciskały się coraz to silniej. Olbrzymie cielsko okularnika smagało jak bicz podłogę, rozrzucając na wszystkie strony z hałasem różne przedmioty, naczynia blaszane, puszki do mydła i szczotki oraz bębniło donośnie po ścianach wanny.\\r\\n\\r\\nTrzymając się kurczowo Naga, Riki pewny był, że zostanie rozbity na tysiąc kawałków, ale chciał umrzeć honorowo, z zębami wbitymi w kark nieprzyjaciela. Już uczuł zawrót głowy i myślał, że straci z bólu przytomność, gdy nagle tuż obok siebie usłyszał straszliwy huk, gorące tchnienie owionęło go, a sierść zatliła mu się na grzbiecie. To mężczyzna zbudzony hałasem porwał strzelbę i palnął do Naga z obu luf, mierząc poniżej kaptura.\\r\\n\\r\\nRiki pewny był, że już umarł, nie otwierał tedy oczu, ale także nie zwalniał uścisku zębów. Ale po chwili zauważył, że łeb nie rusza się wcale, a za moment mężczyzna wziął go na ręce i powiedział:\\r\\n\\r\\n— Droga Alicjo! I znowu ocala nas ten ichneumon. Tym razem my zawdzięczamy mu życie!\\r\\n\\r\\nPobladła ze strachu kobieta zbliżyła się i zaczęła oglądać zwłoki Naga, a zmordowany Riki powędrował do sypialni chłopca i aż do rana wstrząsał ostrożnie całym ciałem, by stwierdzić, że omylił się i nie jest, jak sądził, rozbity na tysiąc kawałków. Gdy dzień zaświtał, był wprawdzie jeszcze zmęczony, ale zarazem rad z dokonanego dzieła.\\r\\n\\r\\n— Teraz — powiedział sobie — muszę załatwić się z Naginą, a jest to rzecz daleko trudniejsza niż walka z pięciu Nagami. Nie zapomnijmy też o tych jajach… Trzeba co prędzej pomówić z Darcim.\\r\\n\\r\\nNie czekając tedy śniadania, udał się pod krzew ciernisty, gdzie siedząc na gałęzi, ptak-krawiec wyśpiewywał świeżo skomponowany hymn triumfalny na jego cześć. Wszyscy w ogrodzie wiedzieli już o skonie Naga, bo zwłoki jego ogrodnik wyrzucił na śmietnik.\\r\\n\\r\\n— Głuptaku upierzony! — krzyknął gniewnie — Nie pora teraz śpiewać!\\r\\n\\r\\n— Nag zginął! Nag nie żyje! — zawodził z zapałem Darci — Dzielny, potężny Riki wbił mu zęby w sam łeb i trzymał mocno! Potem przyszedł mężczyzna z piorunem w kiju i Nag rozpadł się na tysiąc kawałków! Nie będzie on już nigdy pożerał moich piskląt!\\r\\n\\r\\n— To wszystko prawda, ale gdzie jest Nagina? — spytał Riki, rozglądając się bystro wokoło.\\r\\n\\r\\n— Poszła Nagina pod rurę odpływową łazienki i wołała Naga! — nucił dalej Darci — A Nag wyszedł z rury, ale na kiju… tak, na kiju. Ogrodnik wziął go na kij i wyrzucił na śmietnik. O chwała ci, wielki, potężny, płomiennooki Riki… chwała ci!\\r\\n\\r\\nI śpiewał dalej jak szalony, wydymając swą maleńką gardziel.\\r\\n\\r\\n— Szkoda, że nie mogę dostać się do twego gniazda! — wrzasnął rozgniewany Riki — Nauczyłbym cię rozumu! Powyrzucałbym ci wszystkie pisklęta! Siedzisz sobie bezpiecznie na gałęzi i śpiewasz głupstwa, a mnie czeka walka jeszcze gorsza niż przedtem. Nie pora na śpiewanie, Darci! Przestań raz, powiadam ci, stul dziób!\\r\\n\\r\\n— Przestanę! — zawołał Darci — Uczynię tę ofiarę dla ciebie, o wielki pogromco straszliwego Naga! O co ci idzie?\\r\\n\\r\\n— Pytam ci się, dokąd poszła Nagina?\\r\\n\\r\\n— Opłakuje śmierć męża na śmietniku poza stajnią… Tak jest, o wielki, białozęby Riki!\\r\\n\\r\\n— Pal licho moje zęby! Czy wiesz, gdzie są jej jaja?\\r\\n\\r\\n— Na grządkach melonowych, pod murem, gdzie słońce dopieka przez cały dzień. Tam je schowała przed kilku tygodniami!\\r\\n\\r\\n— Czemużeś mi o tym, głuptaku, wcześniej nie powiedział? Mówisz tedy, że są pod murem, na końcu ogrodu?\\r\\n\\r\\n— Riki! — spytał Darci — Czyżbyś chciał zjeść te jaja?\\r\\n\\r\\n— Nie ma mowy o zjadaniu we właściwym znaczeniu! — odparł. — Darci, jeśli masz odrobinę rozumu, to podleć ku stajni, udając, że masz skaleczone skrzydło i daj się gonić Naginie aż do tego krzaku. Koniecznie muszę zwiedzić te grządki melonowe, a gdy pójdę wprost, Nagina zobaczy mnie na pewno.\\r\\n\\r\\nDarci był niezdolny do myślenia jak należy, sądził więc, że nie należy niweczyć jaj kobry, albowiem są to jaja zupełnie podobne do jego jaj, z których wylęgają się pisklęta. Ale żona jego wiedziała, że z jaj okularnika wylęgają się młode okularniki, sfrunęła przeto z gniazda, pozostawiając mężowi ogrzewanie piskląt i dalsze opiewanie zwycięstwa. Darci pod wielu względami podobny był do mężczyzn.\\r\\n\\r\\nDarcina podleciała ku Naginie na śmietnik i zaczęła piszczeć żałośnie:\\r\\n\\r\\n— Ach…. ach… moje skrzydło! Chłopiec wybiegł z bungalowu, cisnął kamieniem i przetrącił mi skrzydło!\\r\\n\\r\\nTrzepotała się tuż nad ziemią, a Nagina podniosła łeb i syknęła:\\r\\n\\r\\n— Ha… to ty ostrzegłaś tego draba, gdym go chciała napaść z tyłu. Dam ja ci! Zaprawdę złe sobie obrałaś miejsce na swe żale nad złamanym skrzydłem!\\r\\n\\r\\nI ruszyła po piasku w ślad za polatującą nisko Darciną.\\r\\n\\r\\n— Litości! Litości! To chłopiec tak mnie okrutnie skaleczył! — piszczała ptaszyna.\\r\\n\\r\\n— Na pociechę przed śmiercią powiem ci, że i z chłopcem zrobię porządek. Nim noc zapadnie, będzie on leżał tak samo cicho na pościeli, jak mój biedny Nag tutaj leży. Nie masz co uciekać, dogonię cię i tak! Obróćże się i spójrz na mnie, głuptaku!\\r\\n\\r\\nDarcina wiedziała, że ptak, spojrzawszy w oczy węża, drętwieje i ruszać się nie może. Podlatywała tedy dalej tuż nad głową Naginy i kwiliła coraz to żałośniej, a rozzłoszczona wdowa sunęła za nią.\\r\\n\\r\\nGdy Riki spostrzegł, że obie oddaliły się ścieżką, wiodącą w stronę domu, pobiegł co prędzej na koniec ogrodu, gdzie był mur i znalazł w ciepłej ziemi, sprytnie ukryte pod melonowymi liśćmi jaja nieco większe od kurzych, posiadające, miast skorupki, miękką skórę jasnej barwy. Było ich dwadzieścia pięć.\\r\\n\\r\\n— Ostatni czas! — pomyślał Riki, widząc przez skórę, że małe zwinięte w kłębek kobry były niemal całkiem dojrzałe. Nie tajne mu było, że okularnik natychmiast po wylęgnięciu, zdolny jest zabić ukąszeniem zarówno ichneumona, jak i człowieka. Co prędzej tedy poodgryzał końce jaj, rozgniatając przy tym pazurami węże i pilnie bacząc, by żadnego jaja nie pozostawić w całości. Pracował niezmordowanie i zostały mu zaledwo trzy jaja, gdy nagle nadleciała z przeraźliwym wrzaskiem Darcina:\\r\\n\\r\\n— Riki! Riki! Zaprowadziłam Naginę w stronę domu! Jest na werandzie! Chce mordować ludzi! Spiesz na ratunek… Spiesz na ratunek!\\r\\n\\r\\nRiki rozdusił jeszcze dwa jaja, trzecie porwał w pysk i pobiegł przez melonowe grządki tak prędko, że nie dotykał nogami ziemi.\\r\\n\\r\\nNa werandzie siedział Teddy z rodzicami przy śniadaniu, ale Riki spostrzegł zaraz, że żadne z nich nie jadło. Siedzieli nieruchomo, jakby skamieniali, a twarze ich były trupioblade. Na macie, tuż koło obnażonej nogi chłopca, leżała zwinięta w kłębek Nagina i chwiejąc w prawo i w lewo głową, nuciła triumfująco:\\r\\n\\r\\n— Siedź spokojnie, synu człowieka, który zabił mego Naga! Siedź spokojnie, albowiem jeszcze nie jestem gotowa. Musicie zaczekać wszyscy troje chwilę jeszcze. Jeśli się który ruszy, ukąszę… jeśli się nie ruszycie, ukąszę także! Szaleństwo popełniliście, zabijając mego Naga!\\r\\n\\r\\nTeddy patrzył w twarz ojca, który powtarzał pobladłymi ustami:\\r\\n\\r\\n— Siedź spokojnie, chłopcze… Nie ruszaj się… nie ruszaj się, Teddy!\\r\\n\\r\\nW takiej to chwili przybiegł Riki i zawołał:\\r\\n\\r\\n— Spójrz na mnie, Nagino i gotuj się do boju!\\r\\n\\r\\n— Mam czas… mam czas… — odparła, nie odwracając oczu — Zrobię ja porządek i z tobą także! Przypatrz się swoim przyjaciołom, Riki. Są nieruchomi i bladzi! Boją się. Nie śmią się ruszyć! I ty się nie ruszaj, bo natychmiast ukąszę chłopca!\\r\\n\\r\\n— Obejrzyj lepiej swe jaja pod murem! — powiedział Riki — Idź i zobacz je!\\r\\n\\r\\nOlbrzymi wąż uczynił pół obrotu i ujrzał jajo, leżące na stopniach werandy.\\r\\n\\r\\n— Oddaj mi moje jajo! — wrzasnęła Nagina.\\r\\n\\r\\nAle Riki schwycił jajo w łapy i łyskając ognistymi oczyma, zawołał:\\r\\n\\r\\n— Nie dam darmo jaja wężowego, jaja królewskiego kobry, ostatniego z rodu, najostatniejszego z całego rodu Naga! Tak… tak.. to ostatni potomek, bo braci jego pożerają w tej chwili mrówki!\\r\\n\\r\\nNagina, zapominając o zemście, zwróciła się ku jaju, a Riki zobaczył, jak ojciec wyciągnął muskularne ramię, chwycił chłopca za kołnierz i uniósłszy ponad małym stolikiem, przesadził w miejsce, gdzie go dosięgnąć nie mogła Nagina…\\r\\n\\r\\n— Ha… ha… nie udało ci się… rikk… tikk… cz! — zawołał Riki wesoło — Chłopiec ocalony! A wiedz, o tym, że to ja porwałem za łeb Naga w łazience! Ha… ha… ha…\\r\\n\\r\\nWyskakiwał na wszystkie strony wszystkimi czterema łapami naraz.\\r\\n\\r\\n— Ciskał mną straszliwie. Ale nie puściłem. Zdechł podle, zanim mężczyzna rozbił go piorunem na kawałki. To moje dzieło! Rikk… Tikk… cz! Dalejże, Nagino, bierz się do walki! Zaręczam, że skrócę twe wdowieństwo!\\r\\n\\r\\n— Oddaj mi jajo, ostatnie jajo, a zaręczam ci, Riki, że wyniosę się z ogrodu i nie wrócę nigdy!\\r\\n\\r\\n— O… pewny jestem, że niedługo będziesz popasała w ogrodzie! — odpowiedział Riki — Połączysz się wnet z Nagiem na śmietniku! Nagino, stawaj do walki i wiedz, że wielki mężczyzna poszedł po kij piorunowy!\\r\\n\\r\\nOczy jego rzucały snopy skier, skakał ciągle dookoła węża, bacząc jednak pilnie, by nie przekroczyć odległości, z której gad mógłby go dosięgnąć. Nagina rzuciła się nań jak strzała, ale poderwał się do góry i przeskoczył przez nią. Nastąpił rzut drugi i trzeci; ale za każdym razem łeb węża opadał na matę werandy. Nagina wiła się szaleńczymi skrętami niby żywa sprężyna, chcąc koniecznie mieć ciągle ichneumona przed oczyma, on przeciwnie usiłował spaść jej na grzbiet, by zadać ukąszenie. Rzucali się oboje jak opętani, a ogon węża młócił po macie, szeleszcząc jak pędzone wiatrem suche liście.\\r\\n\\r\\nRiki zupełnie zapomniał o porzuconym na ziemi jaju, Nagina przeciwnie zbliżyła się doń nieznacznie, gdy zaś Riki zatrzymał się na moment, by odsapnąć, porwała je w paszczę, skoczyła ku wyjściu i śmignęła jak strzała ścieżką ogrodu ku swej jamie. W pędzie tym wyglądała jak bat polatujący ponad grzywą konia.\\r\\n\\r\\nRiki wiedział, że winien ją dogonić, gdyż inaczej wszystko trzeba będzie zaczynać na nowo. Nagina pomykała prosto ku kępie traw pod ciernistym krzewem, a Riki, pędząc co sił, słyszał niedorzeczny hymn triumfalny, jaki ciągle śpiewał Darci.\\r\\n\\r\\nDarcina, jako mądrzejsza, sfrunęła na dół i polatując nad głową pędzącej Naginy, starała się ją zatrzymać. Byłoby się to może powiodło, gdyby jej mąż dopomógł. Na widok ptaka Nagina stuliła tylko lepiej kaptur i pędziła dalej. Mimo to mała chwila wahania, pozwoliła ichneumonowi zyskać tyle, że mógł, w momencie, gdy Nagina wsuwała się do jamy, uczepić się jej ogona. W tę to jamę szczurzą, która była mieszkaniem Nagów, wciągnięty został Riki i, zaprawdę, czyn to był odwagi wielkiej. Nie każdy, nawet dorosły ichneumon odważyłby się iść za jadowitym wężem aż do jego schroniska. Było tam całkiem ciemno i Riki nie mógł wiedzieć, czy przewód nory nie pozwala Naginie obrócić głowy. Wówczas byłoby już po nim. Nie zawahał się ani chwili i dał się wciągnąć, czyniąc tylko rodzaj hamulca z nóg przy spuszczaniu się po stromej pochyłości, przegrzanej słońcem ziemi.\\r\\n\\r\\nZa chwilę przestała się poruszać trawa u otworu jamy, a Darci powiedział z westchnieniem:\\r\\n\\r\\n— Przepadł! Należy mu się marsz pogrzebowy, był to bowiem wojownik nieustraszony. Poległ waleczny Riki! Nagina niewątpliwie ukąsi go w tym podziemiu.\\r\\n\\r\\nPod smutnym wrażeniem zaimprowizował natychmiast poważny marsz pogrzebowy, gdy jednak doszedł właśnie do najbardziej wzruszającego miejsca, zakołysała się trawa u wylotu jamy i z wolna zaczął się wygrzebywać z gliny zabłocony, spotniały Riki, a gdy wyszedł na wierzch, kichnął i oblizał sobie wąsy.\\r\\n\\r\\nDarci pisnął przeraźliwie i zamilkł, a Riki otrząsnął się i powiedział:\\r\\n\\r\\n— Koniec awantury! Wdowa nie ukaże się w ogrodzie.\\r\\n\\r\\nŻyjące pośród wysokich źdźbeł trawy rude mrówki, posłyszawszy nowinę, co prędzej wlazły do jamy, jedna po drugiej, by się przekonać, czy jest prawdziwa, a Riki zwinął się w kłębek i zasnął w trawie.\\r\\n\\r\\nSpał bardzo długo, do samego wieczora, a gdy się obudził, powiedział:\\r\\n\\r\\n— Wracam do domu! Powiedz, Darci, Policjantowi, by ogłosił w ogrodzie, że Nagina nie żyje.\\r\\n\\r\\nPolicjant jest to niewielki ptak, którego głos przypomina uderzenia pałką w bęben lub dno miednicy. Słychać go w ogrodach Indii ciągle, bo ma sobie poduczony urząd obwieszczania różnych rzeczy i ważnych nowin, a funkcje swe pełni z gorliwością przykładną.\\r\\n\\r\\nRiki był jeszcze na ścieżce, a już usłyszał głos Policjanta brzmiący też jak mały gong zwołujący na posiłek. Po chwili dobiegło go wołanie:\\r\\n\\r\\n— Diń, doń… diń, doń! Nag nie żyje już! Diń, doń… diń! Nagina również przestała żyć!\\r\\n\\r\\nCały ogród rozbrzmiał głosami ptaków, a nawet żaby zaczęły rechotać z radości, albowiem Nag i jego żona pożerali prócz piskląt, również ich potomstwo.\\r\\n\\r\\nRiki został bardzo uroczyście powitany przez wszystkich w domu. Blada jeszcze po niedawnym zemdleniu matka omal nie rozpłakała się z rozrzewnienia, a objawom życzliwości nie było końca.\\r\\n\\r\\nRiki jadł tego wieczora wszystko, co mu dano, dopóki starczyło w żołądku miejsca, potem zaś, siedząc na ramieniu chłopca, udał się z nim do sypialni. Zastali go tam oboje rodzice, przyszedłszy późno w nocy, by spojrzeć raz jeszcze na ocalonego syna, a matka powtórzyła:\\r\\n\\r\\n— On to ocalił życie nam wszystkim! On tego dokazał, zaiste!\\r\\n\\r\\nPosłyszawszy szmer, Riki zerwał się na równe nogi, albowiem ichneumony sypiają bardzo czujnie, a gdy poznał przybyłych, powiedział:\\r\\n\\r\\n— A, to wy! Nie macie się czego bać! Wszystkie okularniki podusiłem, a gdyby nawet zjawił się jeszcze jakiś, to dam sobie z nim radę!\\r\\n\\r\\nMiał prawo być dumny dzielny Riki. Ale nie przewróciło mu się z tego powodu w głowie. Pilnował ogrodu, jak przystało ichneumonowi, który zna swe obowiązki, a gotowość jego zębów i pazurów sprawiła, że okularniki omijały stale bungalow i ogród, nie śmiąc wtargnąć za otaczający je mur.\\r\\n\\r\\n\\r\\n\\r\\nTak śpiewał krawiec Darci\\r\\n\\r\\n\\r\\nOda ku czci dzielnego Riki\\r\\n\\r\\n\\r\\nŻaden z ptaków, daję szyję,\\r\\nJak ja, gniazda nie uszyje.\\r\\nŻaden także tak jak ja\\r\\nNie wie, jak pieśń złożyć trza,\\r\\nMam więc aż zawody dwa!\\r\\n\\r\\nDziś opieję rzecz wspaniałą.\\r\\nTo, co się w ogrodzie stało.\\r\\nJuż nie żyje straszny Nag,\\r\\nCo miał okularów znak,\\r\\nA stało się oto tak:\\r\\n\\r\\nRiki dzielny, Riki śmiały,\\r\\nRiki, rycerz pełen chwały,\\r\\nCo ma płomienisty wzrok,\\r\\nJeden tylko zrobił skok,\\r\\nNag zdechł, nim uczynił krok!\\r\\n\\r\\nRiki, dzięki przyjm od ptaków\\r\\nWszelkich imion, wszelkich znaków,\\r\\nŻe nie żyje straszny gad,\\r\\nKtóry nam pisklęta kradł,\\r\\nA i żaby nawet jadł!\\r\\n\\r\\n(W tym miejscu przerwał mu Riki, przeto reszta pieśni przepadła).\\r\\n\\r\\n\\r\\n\\r\\nTumai, przyjaciel słoni\\r\\n\\r\\n\\r\\nWolności chcemy użyć.\\r\\nCo dawno gdzieś przepadła\\r\\nZa marną garstkę jadła\\r\\nMusimy ludziom służyć!\\r\\n\\r\\nNim błyśnie znów zaranie,\\r\\nPotańczmy w bratnim kole,\\r\\nZabywszy swą niewolę,\\r\\nNa leśnej, na polanie.\\r\\n\\r\\nCzarny Wąż, zwany też Kala Nagiem, od czterdziestu siedmiu już lat pełnił rozliczne obowiązki w służbie rządu indyjskiego i nie było niemal rzeczy, do której nie byłby zdolny, ponieważ zaś w chwili schwytania liczył lat dwadzieścia, przeto dobiegał teraz siódmego krzyżyka. Jest to u słoni tak zwana „pełnia sił męskich”.\\r\\n\\r\\nOngiś, w roku 1842, jeszcze przed wojną afgańską, gdy nie dosięgnął dojrzałego wieku, opatrzony przywiązaną do czoła grubą poduszką, popychał ugrzęzłe w głębokim błocie armaty. Matka jego, Radha Piari, czyli Ulubienica, powiedziała mu, gdy był jeszcze młokosem i nie zmienił zębów mlecznych, że najgorszą rzeczą dla słonia jest, gdy go ogarnia strach. Przekonał się wkrótce o słuszności tej maksymy, bo kiedy na łoskot pękającego granatu cofnął się raptownie, znajdujące się za nim szeregi piechoty pokłuły mu dotkliwie bagnetami pośladki.\\r\\n\\r\\nNauczka ta nie poszła w las, toteż zanim jeszcze ukończył dwudziesty piąty rok życia, zaliczano go do nieustraszonych słoni, rząd otoczył go troskliwą i czułą pieczą i stał się ulubieńcem wszystkich. Nosił teraz stosy namiotów ważące około dwudziestu centnarów i przemaszerował z nimi przez całe górne Indie. Potem wsadzono go na okręt i po długiej podróży morskiej, gdzieś bardzo daleko od Indii, w górzystym kraju, musiał dźwigać na grzbiecie wielką armatę. W Magdali miał zaszczyt widzieć nieboszczyka cesarza Teodora, a w końcu wrócił tym samym okrętem, zasłużywszy, jak to ogólnie mówiono, w całej pełni na medal walecznych za wojnę abisyńską. W dziesięć lat potem w miejscowości Muszyd mnóstwo towarzyszy jego padło od mrozu, różnych chorób, głodu i udaru słonecznego, a Kala Nag został przewieziony daleko na południe do Mulmeinu, gdzie w wielkich warsztatach ciesielskich układał w stosy ogromne kloce drzewa. Tam to omal nie zabił młodego słonia, karcąc go za to, że wzbraniał się pełnić przypadającą nań pracę.\\r\\n\\r\\nPóźniej użyto go do dźwigania budulca, a ostatecznie wraz z dziesięciu innymi, wprawnymi już, powierzono mu funkcje pomocnicze przy chwytaniu dzikich słoni w górach Garo.\\r\\n\\r\\nRząd indyjski bardzo chętnie posługuje się słoniami, istnieje też osobny departament dla obław na te zwierzęta, który zajmuje się również ich oswajaniem, tresurą i wysyłką w różne strony państwa.\\r\\n\\r\\nKala Nag miał, licząc od samego tylko grzbietu, przeszło dziesięć stóp wysokości, a kły podcięto mu do połowy i, aby się nie kruszyły, zaopatrzono w miedziane kapsle, ale słoń władał onymi resztkami lepiej może niż niejeden dziki słoń swymi długimi, ostrymi kłami.\\r\\n\\r\\nObława trwała zazwyczaj całe tygodnie, zanim udało się kilkadziesiąt rozpierzchłych po górach słoni zapędzić do zagrody z olbrzymią bramą z grubych belek. Kiedy miano ją zamknąć, na dane hasło do piekła tego wkraczał Kala Nag, rzucał się na największego samca i póty go bił, kopał i dręczył, aż dzikus musiał ulec, a tymczasem ludzie, siedzący na innych słoniach, nakładali pęta na nogi słabszym. Działo się to zawsze w nocy, przy migotliwym świetle pochodni, aby słonie nie mogły zdać sobie sprawy z przestrzeni, wśród jakiej się znajdują.\\r\\n\\r\\nWszystkie arkana walki znał mądry Kala Nag, czyli Czarny Wąż. Nieraz bojował z rannym tygrysem, zadarłszy w górę trąbę, bardzo wrażliwą na uszkodzenie, przewracał go na ziemię właściwym sobie, okrężnym uderzeniem głowy w samej chwili skoku, a potem, ukląkłszy na nim, dusił go swym ciężarem, gdy zaś życie uleciało z rabusia, wlókł za ogon w triumfie bezkształtną, pręgowatą masę.\\r\\n\\r\\n— Tak jest, prócz mnie, Czarny Wąż nikogo i niczego się nie boi! — zwykł był mawiać Gruby Tumai, syn Czarnego Tumaja, który odbył ze słoniem wyprawę abisyńską, a wnuk Tumaja, Przyjaciela Słoni, który był świadkiem schwytania go — Tak jest! — dodawał — Karmimy go i pielęgnujemy już od trzech pokoleń, a dożyje on jeszcze czwartego!\\r\\n\\r\\n— I mnie się też boi Czarny Wąż! — twierdził mały Tumai, dziesięcioletni chłopiec w przepasce na biodrach, służącej mu za cały kostium, prostując się w całej swej półtorałokciowej okazałości. Chłopiec ten, stosownie do rodowej tradycji, miał, gdy dorośnie, zająć na grzbiecie Kala Naga miejsce swego ojca i wziąć w rękę wypolerowany dłońmi dziada i pradziada ankus, ciężki, żelazny hak, służący do kierowania słoniami.\\r\\n\\r\\nChłopiec wiedział, co mówi. Urodził się w cieniu Czarnego Węża, bawił się końcem jego trąby, a gdy nauczył się chodzić, prowadził olbrzyma do boju i nigdy by nie przyszło do głowy Kala Nagowi opierać się rozkazom, wydawanym cieniutkim, dziecięcym głosikiem. Wiedział, co znaczy mały Tumai od dnia jego urodzin, kiedy to gruby Tumai podniósł maleńką, brunatną istotkę do oczu słonia, rozkazując mu pozdrowić niemowlę jako swego pana.\\r\\n\\r\\n— Tak twierdził mały Tumai — On mnie się boi! — Na dowód tego szedł do Kala Naga, wymyślał mu od opasłych wieprzów i kazał raz po raz podnosić na przemian nogi.\\r\\n\\r\\n— Waa! — chwalił go czasem — Jesteś wcale dzielne słonisko! — A potem, potrząsając kudłatą głowiną, opowiadał mu, powtarzając za ojcem, różności: — Widzisz, staruchu! Chociaż rząd za grube pieniądze kupuje słonie, są one własnością nas, *mahutów*. Gdy będziesz już stary, Czarny Wężu, zjawi się tu jakiś wielki radża i, widząc jak jesteś wielki i roztropny, odkupi cię. Wtenczas przestaniesz pracować, a tylko ubrany w złote kolczyki, ze złocistym palankinem na grzbiecie i w szkarłatnym, tkanym złotem czapraku będziesz kroczył na czele orszaku królewskiego. Ja wówczas będę siedział na twym karku ze srebrnym ankusem w ręku, a laufrzy z błyszczącymi halabardami biec będą przed nami, wołając: Z drogi przed pierwszym słoniem Jego Królewskiej Mości! To będzie wielka przyjemność, Kala Nagu, ale zawsze nie to, co polowanie wśród dżungli… prawda?\\r\\n\\r\\n— Gadasz głupstwa! — oburzał się zazwyczaj Gruby Tumai — Jesteś mądry, jak bawolątko miesięczne. Czyż uważasz za coś przyjemnego uganianie się po górach z rozkazu rządu? Stary jestem i nie cierpię obław! Wolę stokroć patrzeć na długie szeregi stajen murowanych, z przegrodami na każdego słonia osobno, z porządnymi słupami do przywiązywania ich, z szerokimi, ubitymi placami do tresowania. Koszary w Canporze… w to mi graj! Jest człowiek w samym niemal środku miasta i ma zaledwo trzy godziny zajęcia dziennie!\\r\\n\\r\\nMały Tumai widział koszary w Canporze, ale nie lubił płaskich, szerokich ulic, nudnego wydawania paszy z magazynów i długich godzin bezczynności, kiedy to przywiązany do pala Kala Nag, kołysał się jednostajnie w miejscu w prawo i lewo.\\r\\n\\r\\nBez porównania lepiej odpowiadało mu wdzieranie się na strome, słoniom tylko dostępne, ścieżyny i szalony pęd z góry na dół, podglądanie stad dzikich słoni, pasących się w oddali, zrywanie się spod samych nóg Kala Naga dzików lub pawi, nawalne, ciepłe ulewy, po których kłęby pary unoszą się z wszystkich gór i dolin lub ponętne marsze, rozpoczynane o mglistym poranku, kiedy to nie wie się, gdzie wypadnie nocować.\\r\\n\\r\\nChłopiec przepadał za wytrwałym, a ostrożnym tropieniem dzikich słoni i rozkoszował się ich szalonym pędem wśród strzałów i wrzasków ku rozwartym drzwiom zagrody otoczonej palisadą. Zwierzęta wpadają jak lawina do środka, a spostrzegłszy, że nie ma wyjścia, miotają się jak opętane, rzucając się na pale, od których odstraszają je łyskające pochodnie i ślepe strzały.\\r\\n\\r\\nJest to chwila nader ważna, a nawet mały chłopiec przydać się na coś może. Tumai porywał pochodnię, machał nią, wrzeszczał i pracował za czterech.\\r\\n\\r\\nNajprzyjemniejszym dlań momentem było kiełznanie złapanych słoni, kiedy to zagroda, czyli *kedda*, wyglądała jak w dniu końca świata, a ogłuszeni straszliwym wrzaskiem ludzie porozumiewali się na migi. Wówczas sadowił się na szczycie pala chwiejącego się od ciągłych uderzeń w palisadę i tam w świetle pochodni, z rozwianą, płową czupryną wyglądał jak młody szatanek. Kiedy hałas przycichał, rzucał pracującemu w pocie czoła Kala Nagowi słowa zachęty, tonące za moment w huku strzałów, świście powrozów i trzeszczeniu ścian.\\r\\n\\r\\n— Mail, mail Kala Nag! (Prędzej, ruszaj się, Czarny Wężu). Dant do! (Kolnijno go, a dobrze!) Somalo! Somalo! (Powoli!) Maro! Mar! (Daj mu po łbie!) Przyciśnij go do ściany! Arre! Arre! Hai! Jaj! Kiaaa!\\r\\n\\r\\nWykrzykiwał tak, gdy tymczasem przyjaciel jego uganiał się po całej *kedda* za opornym dzikusem, a starzy, doświadczeni łowcy spoglądali z życzliwym uśmiechem na tkwiącego u szczytu słupa malca.\\r\\n\\r\\nAle nie poprzestawał na tym. Pewnego razu skoczył do środka, prześliznął się pomiędzy słoniami i pochwyciwszy koniec sznura, podał go poganiaczowi, który silił się daremnie na spętanie młodego słonia. Wiadomo, że z młodymi słoniami jest zawsze więcej niż ze starymi zachodu. Spostrzegł go Kala Nag i objąwszy trąbą, podał Grubemu Tumajowi, który, wymierzywszy synowi kilka porządnych klapsów, posadził go z powrotem na palisadzie.\\r\\n\\r\\nNa drugi dzień zgromił go:\\r\\n\\r\\n— Cóż to znowu? Widzę, że nie dość ci porządnych, murowanych stajen i nie wystarcza przyzwoita służba! Zachciewa ci się łowić słonie, smarkaczu? Wiedz o tym, że ci śmierdzący naganiacze, byle jak płaceni, rozgadali już wszystko i sprawa doszła do samego Sahiba Petersena.\\r\\n\\r\\nMały Tumai zadrżał od stóp do głowy. Niewiele wiedział o białych ludziach, ale w oczach jego Sahib Petersen był to największy mocarz pośród ludzi białych. Był on zwierzchnikiem całej *kedda*, dostawiał słonie rządowi i znał wybornie obyczaje tych zwierząt.\\r\\n\\r\\n— I cóż teraz będzie…? — spytał malec.\\r\\n\\r\\n— Nic dobrego, zaręczam ci! Sahib Petersen, który ugania się za tymi wściekłymi słoniami, to istny wariat. Może tedy zażądać, byś został łowcą słoni, sypiał byle gdzie, pośród trzęsawisk i bagien w dżungli i by cię na koniec zadeptały słonie w *kedda*. Dzięki Bogu, szaleństwo to kończy się. W przyszłym tygodniu nie będzie już obławy i nas, przyzwoitych mieszkańców równiny, odeślą do właściwej roboty. Wówczas wypoczniemy i zapomnimy o całym głupim polowaniu. Wściekły jestem na ciebie, żeś się wdał w to, co jest rzeczą Assamesów, głupich ludzi z dżungli. Niestety, muszę wchodzić do *kedda*, bo Kala Nag mnie jednego słucha, ale to nie jest słoń do pętania dzikusów przeznaczony, to słoń wojskowy, rozumiesz? Toteż siedzę sobie spokojnie na nim, jak na *mahuta* przystało, na *mahuta*, który po wysłużeniu swych lat dostaje emeryturę… rozumiesz? Ród Tumajów za dobry jest na to, by go poniewierać po błocie *kedda*! Niegodziwy, wyrodny synu! Ruszaj mi zaraz myć Kala Naga! A uważaj, bo ma skaleczone ucho! I pamiętaj powyciągać mu ciernie ze stóp! Inaczej Sahib Petersen zrobi z ciebie naganiacza słoni, tropiciela dzikich zwierząt w dżungli… Marsz! Wstydź się, smarkaczu obrzydły!\\r\\n\\r\\nMalec odszedł w milczeniu, ale, wyciągając ciernie ze stóp Kala Naga, użalił się przed nim swej krzywdy.\\r\\n\\r\\n— Ot… niech będzie, co chce! — zawyrokował w końcu, opatrując prawe ucho olbrzyma — Doniesiono Sahibowi Petersenowi… tym lepiej! Może on… może on właśnie… Aj! Siedzi tu ogromny cierń muszę go zaraz wyciągnąć!\\r\\n\\r\\nPrzez kilka dni następnych oprowadzano świeżo złapane słonie, wprzęgłszy je pomiędzy oswojone, a to w tym celu, by je po trochu przyzwyczaić i zapobiec wybrykom podczas marszu ku nizinom. Poza tym kompletowano zapasy sznurów, namiotów i derek zniszczonych, lub pogubionych w dżungli podczas obławy.\\r\\n\\r\\nSahib Petersen, skończywszy wypłaty po różnych obozowiskach, rozsianych wśród gór, przyjechał na swej roztropnej Pudmini i, ponieważ obława się skończyła, wypłacano należytości kornakom, a dokonywał tego Hindus kasjer, siedzący pod drzewem. Kornacy, otrzymawszy, co im się należało, stawali w szeregu ustawionym do drogi, każdy przy swoim słoniu.\\r\\n\\r\\nMyśliwi, naganiacze i przewodnicy, stanowiący zwykły personel *keddy*, żyjący przez całe lato w dżungli, siedzieli na słoniach, należących do świty Sahiba Petersena, niektórzy z nich stali pod drzewami, oparłszy strzelby o pnie i drwili z kornaków, wybierających się w drogę. Śmiechy rozgłośne słychać było wówczas zwłaszcza, kiedy któryś ze schwytanych dopiero co słoni zrywał się do ucieczki i psuł porządek swymi skokami.\\r\\n\\r\\nGruby Tumai zbliżył się również do kasjera po zapłatę, wiodąc za rękę syna, a naczelnik tropicieli, Maszua Appa, rzekł półgłosem, zwracając się do sąsiada:\\r\\n\\r\\n— Szkoda, że ten malec wymknie nam się z rąk, byłby zeń łowca pierwszorzędny, a zmarnuje się na nizinach.\\r\\n\\r\\nCzłowiek, jak Sahib Petersen, mający tyle do czynienia z dzikimi słońmi, istotami niemymi, musi mieć słuch nader bystry. Zwrócił się tedy ku rozmawiającym i spytał z wysokości grzbietu swej Pudmini:\\r\\n\\r\\n— Co też mówicie? Nie znam kornaka z nizin, który by był zdolny spętać zdechłego nawet słonia!\\r\\n\\r\\n— To nie kornak — odrzekł Maszua Appa, wskazując palcem na małego Tumaja — to mały chłopiec, który wszedł do *keddy* i podał powróz temu oto poganiaczowi, gdyśmy chcieli odłączyć od matki tamtego małego słonia ze znamieniem na łopatce.\\r\\n\\r\\nSahib spojrzał na chłopca, a Tumai pokłonił mu się nisko.\\r\\n\\r\\n— To on podał powróz? Ten skrzat? Jak się nazywasz, chłopcze? — spytał Sahib.\\r\\n\\r\\nTumai zmieszał się, słowa uwięzły mu w gardle. Wiedząc, że za nim stoi Kala Nag, uczynił gest, a słoń objął go trąbą i podniósł na wysokość oczu Petersena. Gdy się tam znalazł, zawstydził się bardzo, bo o ile nie dotyczyło to słoni, płochliwy był i nieśmiały jak każde dziecko.\\r\\n\\r\\n— A to ładna sztuczka! — powiedział Sahib, uśmiechając się życzliwie — Pewny jestem, że wyuczyłeś jej swego słonia po to, by móc kraść z dachów rozłożoną do suszenia kukurydzę!\\r\\n\\r\\n— O, nie, dobroczyńco biedaków! — zawołał mały Tumai bez namysłu — Nie szło mi o kukurydzę, ale o melony!\\r\\n\\r\\nWszyscy wokoło wybuchnęli śmiechem. Niemal każdy z nich w młodości uczył swego słonia tej samej sztuki. Mały Tumai, zawieszony kilka stóp nad ziemią, rad by był znajdować się równie głęboko pod nią.\\r\\n\\r\\n— To jest Tumai, mój syn, Sahibie! — powiedział poważnie Gruby Tumai — Urwis ten skończy zapewne w kryminale!\\r\\n\\r\\n— Nie zdaje mi się! — odparł Petersen — Odważny malec, który ośmiela się skoczyć do pełnej *keddy*, może wyrosnąć na dzielnego człowieka. Masz tu, dziecko, cztery *anny* na cukierki za to, żeś taki dziarski. Z czasem może być z ciebie wielki myśliwy!\\r\\n\\r\\nGruby Tumai sposępniał, słysząc to.\\r\\n\\r\\n— Ale pamiętaj sobie! — dodał Sahib Petersen — pełna *kedda*, to nie jest miejsce odpowiednie dla dzieci!\\r\\n\\r\\n— Więc już nigdy nie będę mógł skoczyć z palisady do środka? — spytał z żalem malec.\\r\\n\\r\\n— Owszem! — powiedział, uśmiechając się, Sahib — Gdy zobaczysz, jak tańczą słonie, przyjdź prędko do mnie, a dam ci pozwolenie spacerowania po wszystkich *keddach* w górach Garo.\\r\\n\\r\\nRozbrzmiały głośne śmiechy, bo powszechny pośród łowcami żart ten oznacza tyle, co słowo: nigdy. Znajdują się wprawdzie w głębi dżungli obszerne, wydeptane polany, zwane salami balowymi słoni, ale natrafić na nie trudno, a już nikt chyba nie widział nigdy ich tańca. Toteż kiedy pyszałek jakiś opowiada niestworzone rzeczy, zadają mu pytanie:\\r\\n\\r\\n— A widziałeś taniec słoni?\\r\\n\\r\\nKala Nag postawił chłopca na ziemi, a malec, złożywszy ponownie głęboki ukłon, pobiegł do matki, karmiącej młodszego syna i oddał jej otrzymaną monetę srebrną. Za chwilę cała rodzina siedziała już na grzbiecie Kala Naga, który kroczył w szeregu wierzgających, kwiczących i trąbiących zwierząt w stronę nizin. Pochód ten był pełen przygód i niepokojów, bo schwytane słonie ciągle wywoływały trudności.\\r\\n\\r\\nGruby Tumai szorstko dziś obchodził się z Kala Nagiem, bo był zły, natomiast malec nie posiadał się z radości. Wszakże zwrócił nań uwagę sam Sahib Petersen i obdarował go, a to znaczyło tyle, co dla żołnierza pochwała wodza przed frontem wojsk.\\r\\n\\r\\n— Co to znaczy taniec słoni? — spytał po cichu matki.\\r\\n\\r\\n— To znaczy, że nigdy nie będziesz poganiaczem i łowcą, rozumiesz? — burknął ojciec i zaraz zaczął łajać kogoś na przedzie — Dlaczego stoicie bałwany jedne? Co to znowu?\\r\\n\\r\\nAssamczyk, jadący tuż przed nim, obrócił się i zawołał:\\r\\n\\r\\n— Przyprowadź Czarnego Węża, by nauczył rozumu tego młodzika! Dziwię się Sahibowi, że wysłał mnie razem z wami, bykami krasymi z równin, pożeraczami ryżu! Dalejże, Tumai! Niech twój słoń nie żałuje kłów. Powściekały się dziś te bestie, albo zwietrzyły dzikie słonie na górach, rady sobie dać niepodobna!\\r\\n\\r\\nGdy Kala Nag wygrzmocił należycie poprzednika, tak, że mu zabrakło tchu, odrzekł Tumai:\\r\\n\\r\\n— Nie ma prawie dzikich słoni, boście je wyłowili! Wina jest wasza, albowiem nie znacie się na prowadzeniu! Nie wiem, dlaczego to ja sam mam utrzymywać porządek w całym pochodzie?\\r\\n\\r\\n— Wcale nie wyłowiliśmy wszystkich słoni — ozwał się z tyłu głos jakiś — tylko ciasne wasze pałki pojąć nie mogą tego, że słonie wiedzą dobrze o skończeniu obławy. Otóż dziś w nocy będzie… Ale kto by tam uczył osła czytać… szkoda słów dla was, żaby z równin!\\r\\n\\r\\n— Co będzie dziś w nocy? — spytał mały Tumai.\\r\\n\\r\\n— Jesteś tu, malcze? — zawołał Assamczyk — To dobrze! Tobie powiem, boś pokazał, co znaczy odwaga. Otóż dziś w nocy będzie bal słoni, a ojciec twój uczyni dobrze, jeśli założy podwójne łańcuchy.\\r\\n\\r\\n— Co ty pleciesz? — ozwał się Gruby Tumai — Od trzech pokoleń z ojca na syna służymy przy słoniach, a nigdy nie słyszał żaden z nas, by tańczyły. Są to smalone duby i nic więcej!\\r\\n\\r\\n— Oczywiście, wszystko wydaje się głupstwem mieszkańcowi równin, który nie zna niczego prócz wnętrza chaty swojej. Spróbuj tedy nie spętać tej nocy słoni, a przekonasz się, że mówię prawdę. Powiadam ci, sam na własne oczy widziałem obszerne miejsce w dżungli, gdzie tańczyć mają podobno słonie… Cóż u licha! — zaklął w tejże chwili — Ileż zakrętów ma ta przeklęta rzeka Dihang! Trzeba znowu iść brodem i zmuszać słonięta do pływania!\\r\\n\\r\\nNa takich poswarkach i połajankach mijał im czas. Szli długo, wspinając się na wzgórza i brnąc przez rzeki, i dotarli wreszcie, wyczerpawszy od dawna cierpliwość, do prymitywnego bardzo obozowiska, przeznaczonego dla świeżo schwytanych zwierząt.\\r\\n\\r\\nTutaj poprzywiązywano je do pali, ciągnących się nieprzerwanymi szeregami, zaciągnięto łańcuchy łącznikowe, obejmujące tylne nogi i zgromadzono przed słoniami całe góry paszy. Potem kornacy-górale pod wieczór ruszyli z powrotem do Sahiba Petersena, nie zaniedbawszy zalecić ludziom z równin pilnego baczenia, podczas tej nocy. Gdy ich wypytywano o powód, śmiali się i dawali wykrętne odpowiedzi.\\r\\n\\r\\nMały Tumai przypilnował, by Kala Nag miał dostatek jedzenia, a potem, gdy wieczór zapadł, czując się nad wyraz szczęśliwy, zaczął wałęsać się po obozie. Pragnął koniecznie zdobyć tamburyn i zdawało mu się, że chyba umrze, jeśli nie dopnie swego. Mały Hindus, czując rozpierającą go radość, nie biega i nie krzyczy, ale siada na ziemię i zatapia się w sobie. A miał o czym marzyć dzisiaj mały Tumai, wszakże rozmawiał z samym Sahibem Petersenem!\\r\\n\\r\\nKramarz obozowy pożyczył mu małego tamburyna. Jest to płaski bębenek, w który uderza się dłonią. Gdy gwiazdy zabłysły, Tumai usiadł tuż przed Kala Nagiem, położył tamburyn na kolanach i bębnił długo i bez przerwy, a im dłużej rozmyślał nad zaszczytem jakiego doznał, tym mocniej uderzał w tamburyn. Przesiedział tak parę godzin na kupce paszy, a chociaż, w muzyce tej nie było słów, ani melodii, sprawiała, mu rozkosz niewysłowioną.\\r\\n\\r\\nSchwytane słonie szarpały powrozy, stękały i trąbiły od czasu do czasu, a z namiotu dolatywała piosenka matki, usypiającej młodszego brata. Była to bardzo stara śpiewka o wielkim bogu Sziwie, który ongiś przeznaczył każdemu ze stworzeń, co ma jeść. Początek tej prastarej pieśni brzmi mniej więcej tak:\\r\\n\\r\\n\\r\\nSziwa, ten, który ziarnem ponapełniał kłosy,\\r\\nTen, co wiatrami włada, ziemią i niebiosy,\\r\\nKażdemu dał stworzeniu rozkazy łaskawe,\\r\\nCo ma jeść, więc jedne mięso mają, inne trawę.\\r\\n\\r\\nKażde go słuchać musi, od muszki do króla,\\r\\nBo włada szczęściem wszystkich, nędzą się rozczula.\\r\\nSziwa jest światem, a świat Sziwą!\\r\\nMahadeo! Mahadeo!\\r\\nWielbłądom osty, wołom zaś paszę dał Sziwa,\\r\\nA karmiąc swe dziecię, matka czuje się szczęśliwa.\\r\\n\\r\\nPiosence tej towarzyszył mały Tumai żwawym bębnieniem, zwłaszcza przy końcu każdego wiersza (gdzie, bez względu na związek, zwykło się czynić pauzę przy śpiewie). Po pewnym czasie chłopiec uczuł znużenie i legł u stóp Kala Naga na sianie i zasnął.\\r\\n\\r\\nNiebawem i słonie zaczęty kłaść się jeden za drugim, jak to zwykły czynić zawsze, a jeden tylko Czarny Wąż stał ciągle na samym końcu rzędu, chwiejąc się powoli, rytmicznie z jednej nogi na drugą. Kołysał się ciągle, a nastawiwszy uszu, chwytał ciche pogłosy nocnego życia puszczy.\\r\\n\\r\\nDochodziły stamtąd przedziwne szmery, a były tak zharmonizowane, iż tworzyły razem ów hymn zwany ciszą. Chrzęściły bambusy, przewijały się w gęstwie niewidzialne stworzenia, trzepotały skrzydłami budzące się nocą ptaki (budzą się one częściej, niż sądzą ludzie) i huczały dalekie wodospady.\\r\\n\\r\\nMały Tumai przebudził się pod promieniami księżyca wysoko stojącego na niebie, bo nie zasłaniał go teraz olbrzymi wygięty grzbiet słonia. Przeciągnął się na trzeszczącej pościeli i spojrzał. Kala Nag stał ciągle z nastawionymi wachlarzami wielkich uszu i czekał na coś. Nagle przycichło wszystko, jakby świat zaparł oddech, a w dali niezmiernej, niby ukłucie szpilki w oponę nocy, niedosłyszalne niemal, rozległo się zawołanie słonia.\\r\\n\\r\\nWszystkie zwierzęta zerwały się natychmiast na nogi, jakby zahuczał strzał karabinowy, a przebudzeni nagle *mahutowie* wzięli się niezwłocznie do wbijania pali za pomocą wielkich, drewnianych młotów, obawiali się bowiem, że słonie mogą je wyrwać z ziemi. Potem umacniali powrozy, zaciskali węzły, a po dłuższym dopiero czasie wrócił spokój.\\r\\n\\r\\nJedno ze schwytanych zwierząt wyrwało niemal całkiem pal, przeto Gruby Tumai użył do skrępowania go łańcucha, zdjętego z nogi Kala Naga, zaś jemu założył na kostkę powrósło skręcone z sitowia. Nim odszedł, przykazał Kala Nagowi, by pamiętał, że jest mocno przywiązany, ale mądry słoń tym razem nie odpowiedział zwykłym chrząkaniem, jak to czynił już setki razy w podobnych okolicznościach. Stał cicho, podniósłszy głowę i nastawiwszy uszy, wpatrywał się uważnie w zalane poświatą księżycową roztocze gór Garo.\\r\\n\\r\\n— Uważaj tej nocy na niego, bo jest jakiś niespokojny! — powiedział jeszcze Gruby Tumai, wrócił do namiotu i legł spać.\\r\\n\\r\\nChłopiec miał właśnie zasnąć, gdy zbudził go trzask kruszącego się powrósła. Spojrzał i zobaczył, że Kala Nag oddala się szybko i cicho od pala, niby czarna chmura, sunąca nisko nad ziemią. Zerwał się, pobiegł za nim szybko i zaczął prosić z cicha:\\r\\n\\r\\n— Zabierz mnie ze sobą, Kala Nagu… zabierz mnie!\\r\\n\\r\\nOdwrócił się bez szelestu, postąpił krok ku chłopcu, objął trąbą, wsadził sobie na grzbiet i zanim jeszcze malec mógł się usadowić jak należy, zagłębił się w las.\\r\\n\\r\\nW tej chwili doleciało od obozowiska gwałtowne trąbienie wszystkich słoni, ale Kala Nag, dążąc szybko naprzód, zostawił rychło poza sobą cały ten hałas. Słoń biegł rączo, rozpierając bokami wysoką trawę, niby okręt fale morza. Czasem musnęły go po grzbiecie gałęzie drzewa, czasem przewalił się po nim huragan śmigających, rozkołysanych bambusów. Prócz tego nic nie przerywało ciszy, a słoń wydawał się widziadłem, sunącym ku widmowym również górom Garo. Chociaż droga biegła prosto pod górę i, mimo że Tumai dostrzegał gwiazdy poprzez korony drzew, nie mógł w żaden sposób zdać sobie sprawy, gdzie się znajduje.\\r\\n\\r\\nKala Nag wydostał się wreszcie na wyniosłą przełęcz, a Tumai ujrzał pod sobą niezmierzoną płaszczyznę lasów. Ciągnęły się wokół, jak wzrokiem sięgnąć można było, a gdy się chłopiec wychylił, dostrzegł opodal pasmo gęstej mgły, sunące ponad łożyskiem niewidzialnej rzeki. Lasy owe żyły, wszędzie czuł Tumai owe tętna mnóstwa poruszających się istot. Wielki owocożerca nietoperz musnął go po twarzy skrzydłami, chrzęściły w gęstwie kolce jeżatki, a pośród pni rył ciepłą próchnicę odyniec, wietrząc i szukając trufli.\\r\\n\\r\\nKala Nag zaczął schodzić w dół po stromym upłazie, a gałęzie drzew zawarły się nad głową jeźdźca. Słoń biegł teraz szybko, walił w dół, niby toczące się z lawety działo, nogi jego dudniły z regularnością kół pociągu, a skóra chrzęściła we wszystkich fałdach.\\r\\n\\r\\nBiegł, rozdzierając zarośla niby cienkie płótno, a młode pędy, odpychane, wracały, chłostając go po bokach. Czasem gałęzie i liany czepiały się jego kłów, zatrzymywały na chwilę, ale Kala Nag potrząsał mocno głową i torował sobie drogę. Mały Tumai przywarł teraz płasko do jego grzbietu, gdyż co chwila gałąź mogła go zmieść na ziemię. Była to sytuacja bardzo niemiła i żałował teraz mocno, że nie został w domu.\\r\\n\\r\\nGrunt stawał się coraz to bardziej miękki, nogi słonia grzęzły w mule, a chłód dotkliwy przeniknął ciało malca. Po chwili posłyszał chlupot i dostrzegł bryzgi wody. Kala Nag przebywał rzekę w bród, posuwając się powoli, ostrożnie i próbując gruntu. Woda rozbijała się o nogi słonia, a pośród tego szmeru chłopiec pochwycił uchem inne jeszcze podobne odgłosy. Od gór dolatywało wyraźnie trąbienie, ryki i groźne chrapanie, a pośród mgły na rzece zamajaczyły cienie.\\r\\n\\r\\n— Oo… — powiedział do siebie Tumai, poszczękując zębami — Lud słoni zbiera się tej nocy. Będzie zatem taniec!\\r\\n\\r\\nKala Nag wydostał się z wody, czyniąc dużo hałasu i świsnąwszy trąbą, by oczyścić jej przewód, zaczął kroczyć pod górę. Ale nie był już sam i nie potrzebował torować sobie drogi. Rzecz ta była już dokonana i poprzez usiłujące powstać trawy wił się szeroki gościniec, jakby dopiero co przeszło tędy paręset słoni.\\r\\n\\r\\nTumai rzucił za siebie spojrzenie i zobaczył olbrzymiego, dzikiego samca z groźnymi kłami i maleńkimi oczkami wieprza, połyskującymi jaskrawo. Przez moment patrzył, jak z trudem wydobywa się z grząskiego grantu, potem zawarły się gałęzie i dążyli znowu w górę pośród łoskotu łamanych konarów, ryku, trąbienia i świstu.\\r\\n\\r\\nKala Nag zatrzymał się wreszcie na szczycie góry pomiędzy dwoma drzewami. Takie same drzewa okalały wielką, nieregularną polanę kilkunastu morgów powierzchni, a cała ta przestrzeń pozbawiona była roślinności i twardo ubita jak podłoga. Pośrodku niej sterczało kilka uschłych, obnażonych z kory drzew, połyskujących w świetle białym, gładkim drewnem. Z górnych konarów zwieszały się liany i kielichy ich kwiatów jaśniały woskowo, sennie, ale poza tym, aż do muru lasu nie rosło nic, a wszędzie widniała owa płaska, twarda podłoga.\\r\\n\\r\\nKolor miała stalowosiny, a czerniły się na niej kontury kilkunastu słoni, jakby plamy z atramentu. Tumai patrzył z przerażeniem na wysuwające się nieprzerwanie z gąszczu postacie przybywających słoni i liczył, ile ich jest. Co prawda umiał liczyć tylko do dziesięciu, ale znaczył na palcach dziesiątki, niedługo jednak zabrakło mu palców i uczuł zawrót głowy. A spoza polany ciągle jeszcze dolatywał trzask gałęzi, łamanych przez torujące sobie drogę zwierzęta. Te, które stanęły na polanie, zachowywały się cicho i poruszały bezgłośnie jak widma.\\r\\n\\r\\nByły tu samce dzikie, z białymi kłami i mnóstwem liści, gałązek, i szyszek w każdej fałdzie skóry i za uszami, były też opasłe, ciężkie samice z warchlakami o różowawej skórze, niedosięgającymi im do kolan i plączącymi się pod nogami matek. Tumai widział również młodziaki z małymi kłami, niezmiernie dumne z tej oznaki dojrzałości, dalej suche, kościste staruszki z twarzami okrytymi głębokimi zmarszczkami i trąbami przypominającymi suche konary drzew, a wreszcie stare buhaje, noszące na bokach i grzbietach głębokie, długie szramy, pamiątki dawnych, zaciętych bojów. Ciało ich oblepione było zeschłym błotem, pozostałem po kąpielach w bagniskach dżungli, a pośród nich widniał kolos ze złamanym kłem i wielką blizną na czole, będącą śladem pazurów tygrysa.\\r\\n\\r\\nŁeb przy łbie stały słonie zwartym kołem wokół polany, niektóre spacerowały po niej parami, inne wreszcie chwiały się w miejscu. Tumai wiedział, że jest całkiem bezpieczny, póki będzie spokojnie leżał na grzbiecie Kala Naga, gdyż dziki słoń, nawet podczas straszliwych scen w *keddach* nie podniesie nigdy trąby, by zrzucić na ziemię człowieka, siedzącego na grzbiecie słonia oswojonego. Tym więcej nie groziło mu nic tej nocy, że słonie zupełnie zapomniały o ludziach. Raz tylko nastawiły uszu, posłyszawszy w lesie brzęk łańcucha, ale okazało się, że była to Pudmini, ulubienica Sahiba Petersena, przybyła ze szczątkami pęt u nogi. Szła wprost z głównego obozu, wyrwawszy pal i strzaskawszy go o jakąś skałę, a obok niej zauważył Tumai jakiegoś innego nieznanego słonia ze świeżymi śladami otarć od powrozów na piersiach i plecach, który widać wyrwał się również z któregoś obozowiska w górach. Kiedy nareszcie w lesie zapanowała cisza i gałęzie przestały trzeszczeć, Kala Nag ruszył naprzód, pochrząkując i chrapiąc, w sam środek tłumu, a inne słonie, uczyniwszy to samo, zaczęły pochrząkiwać i rozmawiać we własnym języku.\\r\\n\\r\\nZ wysokości grzbietu Kala Naga, chłopiec widział mnóstwo rozrosłych barków, kiwających się uszu, wijących się trąb i połyskujących oczu. Słyszał również szczęk potrącających się przypadkiem kłów, tarcie się skór w ścisku i świst ogonów poruszających się szybko. Po pewnym czasie, księżyc ukrył się za chmurą i nastał mrok, ale owo regularne potrącanie, tarcie, chrząkanie i posuwanie się to w tył to naprzód nie ustawało ani na chwilę. Tumai wiedział, że Kala Nag otoczony jest wokół tłumem słoni i że żadna siła nie skłoni go do rozstania się z nimi, przeto zacisnął z desperacją zęby i leżał dalej spokojnie. Było mu gorzej i straszniej jeszcze niż w *kedda*, bo tam błyskały pochodnie i czuło się ludzkie istoty w pobliżu, tu zaś czuł się zupełnie osamotniony i słaby, toteż drgnął ze strachu, gdy raz jakaś trąba dotknęła przypadkiem jego kolana.\\r\\n\\r\\nNagle któryś ze słoni zatrąbił donośnie, a wszystkie inne zawtórowały chórem i przeraźliwe owe wrzaski trwały przez dobre pięć czy dziesięć sekund. Były tak potężne, że rosa spadła z liści i rozpryskiwała się na grzbietach zwierząt, a równocześnie wszczęło się jakieś dudnienie, zrazu ciche i zgoła dla Tumaja niezrozumiałe. Rosło ono i potężniało z każdą chwilą, a w tej chwili zaczął Kala Nag także podnosić na przemian przednie nogi i tłuc nimi w ziemię miarowo, jakby olbrzymimi stęporami.\\r\\n\\r\\nWszystkie słonie biły teraz nogami, a odgłos ten przypominał nieustanny grzmot, czy warkot bębnów, dobywający się z podziemnej pieczary.\\r\\n\\r\\nRosa opadała wciąż, aż jej zabrakło, a dudnienie trwało dalej i stało się tak potężne, że ziemia drżała. Tumai zatkał sobie palcami uszy, ale to nic nie pomogło, bo ciałem jego wstrząsało owo dudnienie okropne i nieustanne. Był w rozpaczy i zdawało mu się, że spadnie na ziemię. Nagle wydało mu się, że Kala Nag cofnął się o kilka kroków, to znów, że postąpił naprzód. Tupanie zmieniło się w chrzęst miażdżonych roślin, ale po chwili znowu przeszło w dudnienie o twardy grunt.\\r\\n\\r\\nW pobliżu gdzieś skrzypnęło drzewo. Chłopiec wyciągnął rękę i namacał korę, ale Kala Nag poruszył się, tupiąc ciągle i Tumai znów stracił orientację tak, że nie wiedział, czy posuwa się w tył, w bok, czy naprzód. Słonie milczały teraz, raz tylko rozległ się równoczesny kwik dwu młodych słoniątek i w dalszym ciągu trwało to tępe, głuche tupanie. Trwało to około dwu godzin i biedny chłopak czuł ból w każdym członku, gdy nagle poznał z woni powietrza, że zbliża się świt.\\r\\n\\r\\nNa niebie zabłysła żółta smuga, widna ponad szarozielonym grzbietem gór, a z pierwszym jej pojawieniem się tupanie ustało, jak gdyby świt był sygnałem zakończenia tanów. Zaledwie zdążył zebrać myśli i usiąść na grzbiecie, znikły słonie i Tumai zobaczył, że na polanie znajduje się tylko Kala Nag, Pudmini i ów nieznany słoń ze świeżymi pręgami od powrozów na piersiach i grzbiecie. Olbrzymy znikły cicho jak widma i niepodobna było zauważyć, w jakim odeszły kierunku.\\r\\n\\r\\nTumai rozejrzał się bystro. Wydało mu się, że polana była teraz większa niż z początku nocy. Pośrodku sterczało więcej drzew, a krzaki i trawa cofnięte zostały znacznie wstecz. Tumai zrozumiał teraz dopiero owo dudnienie. Słonie wydeptały szeroką przestrzeń, soczyste rośliny i trawa zmielone zostały na miazgę, ta miazga zmieniła się w błoto, a błoto stało się suchą, twardą podłogą.\\r\\n\\r\\n— Kala Nagu! — zawołał Tumai, czując, że mu się zamykają powieki — Idź razem z Pudmini do obozu Sahiba Petersena, bo jestem tak zmęczony, że na pewno spadnę ci z grzbietu.\\r\\n\\r\\nObcy słoń spojrzał na odchodzących, sapnął z żalem, obrócił się i ruszył w inną stronę. Był on zapewne własnością któregoś z mniejszych królików i przebył co najmniej sto kilometrów drogi.\\r\\n\\r\\nW dobre dwie godziny, gdy Sahib Petersen siedział przy śniadaniu, słonie, skrępowane na tę noc podwójnymi łańcuchami, zaczęły straszliwie trąbić, a jednocześnie wkroczyła do obozu Pudmini zabłocona, po uszy wraz z Kala Nagiem i półprzytomnym chłopcem na jego grzbiecie.\\r\\n\\r\\nTumai był siny na twarzy, a we włosach miał pełno liści, gałęzi i cierni. Zdołał jednak powitać Sahiba i krzyknąć:\\r\\n\\r\\n— Widziałem taniec słoni! Widziałem taniec słoni… a teraz, już po mnie!\\r\\n\\r\\nKala Nag, wyczerpany zupełnie, położył się, a chłopak stoczył się z jego grzbietu i zemdlał.\\r\\n\\r\\nDzieci hinduskie są jednak bardzo odporne, przeto po dwu godzinach spoczynku, mały Tumai, leżąc w hamaku Sahiba, pokrzepiony szklanką gorącego mleka z odrobiną wódki i chininy, wsparty na własnym płaszczu wodza, zwiniętym w wałek, opowiadał swe przygody, a słuchali go z zajęciem starzy, doświadczeni, obrośli i pokiereszowani łowcy, patrząc nań jak na istotę z innego świata.\\r\\n\\r\\nTumai opowiadał, jak to czynią dzieci, urywanymi zdaniami, a dobiegłszy do końca przygód swych tej nocy, zakończył:\\r\\n\\r\\n— A teraz na dowód, że nie skłamałem ni słowa, poślijcie ludzi! Niech zobaczą salę balową, wydeptaną przez słonie. Wiedzie do niej dużo śladów, bo aż zliczyć nie mogłem słoni, chociaż liczyłem na dziesiątki, a potem na dziesiątki dziesiątków. Rozszerzyły tę salę nogami tak, że rano była dużo większa niż w nocy. Widziałem to! Kala Nag wziął mnie z sobą! Toteż biednego Naga bardzo bolą nogi!\\r\\n\\r\\nTumai wyciągnął się potem w hamaku i zasnąwszy, spał aż do wieczora. A przez ten czas, idąc śladem słoni, Sahib Petersen i Maszua Appa przebyli kilkadziesiąt kilometrów po górach. Sahib już od lat osiemnastu łowił słonie, a przez ten czas raz tylko napotkał podobne miejsce. Maszua Appa, spojrzawszy raz jeden, poznał od razu, że jest to prawdziwa sala balowa, a dotknąwszy nogą udeptanej ziemi, rzekł:\\r\\n\\r\\n— Chłopak mówił prawdę. Tej nocy tańczyły słonie. Naliczyłem przeszło siedemdziesiąt tropów przez samą tylko rzekę. Popatrz, Sahibie, tę korę na drzewie zdarł łańcuch nożny Pudmini. I ona tańczyła także!\\r\\n\\r\\nSpojrzeli na siebie zdumieni, potem rozejrzeli się wokoło i dumali długo nad obyczajami słoni, równie niepojętymi dla brunatnych, jak i białych ludzi.\\r\\n\\r\\n— Przez lat czterdzieści stąpam śladem słonia mego chlebodawcy, ale nie zdarzyło mi się usłyszeć, aby człowiek dorosły widział to, czego świadkiem był ten chłopak. Przysięgam na wszystko… zresztą nie ma co mówić… to coś niesłychanego!\\r\\n\\r\\nPrzed samą wieczerzą wrócili do obozu. Sahib Petersen jadał zawsze sam, ale czując, że się w obozie zbiera na uroczysty obchód, rozkazał wydać dodatkowo dwa barany i kilkadziesiąt sztuk drobiu, prócz tego zaś podwójne racje mąki, ryżu i soli.\\r\\n\\r\\nTymczasem Gruby Tumai przybył co prędzej z równiny w poszukiwaniu syna i słonia, a odnalazłszy obu, patrzył na nich z podziwem, graniczącym ze strachem.\\r\\n\\r\\nUroczystość odbyła się przy wielkich ogniskach obozowych, tuż obok stojących u słupów słoni, a bohaterem tej uroczystości był mały Tumai.\\r\\n\\r\\nPodawali go sobie z rąk do rąk wysmukli, brunatni myśliwi i naganiacze, tropiciele, poskramiacze i przewodnicy, każdy znaczył mu czoło krwią świeżo ubitego cietrzewia i w ten sposób mały Tumai został pasowany na wolnego, wtajemniczonego we wszystko, myśliwego całej, ogromnej dżungli gór Garo.\\r\\n\\r\\nKiedy płomienie przygasły i od zarzewia węgli padła czerwona poświata na ciała zwierząt, wówczas Maszua Appa podniósł oburącz małego Tumaja ponad swoją głowę.\\r\\n\\r\\nBył on naczelnikiem wszystkich łowców, panem wszystkich *kedda*, prawą ręką samego Sahiba Petersena, a przez lat czterdzieści stopa jego nie dotknęła bitego gościńca. Muszua Appa był tak wielki, że nie potrzebował innego miana, jak — Maszua Appa.\\r\\n\\r\\n— Posłuchajcież mnie, bracia! — zawołał — Posłuchajcież mnie i wy stojący w szeregach! — dodał, zwracając się do słoni — Oto chłopiec ten od dziś nie będzie zwał się mały Tumai, ale Tumai, Przyjaciel Słoni, jak zwał się pradziad jego. On przez całą noc patrzył na to, czego dotąd nie widział nikt z ludzi, a stało się tak dlatego, ponieważ łaska ludu słoni i bogów dżungli go otacza. Zostanie on, zaiste, potężnym łowcą, większym nawet niźli ja, Maszua Appa. Bystre jego śledzenie wyśledzi każdy, zarówno świeży, jak i zatarty, powikłany trop, a w żadnej *kedda* nie poniesie szwanku. Choćby się rzucał najdzikszym samcom, chcąc je spętać, pod nogi i choćby się nawet potknął i upadł w największej ciżbie, żaden słoń go nie rozdepce, bo wszystkie go znają! *Ajhaj*! Słyszycie, czcigodni panowie, stojący w szeregach? — wołał, zwracając się do słoni — Oto chłopiec ten patrzył na wasz taniec, był w kryjówkach waszych i widział to, co zakryte jest dla oczu człowieczych. Uczcijcież go jak należy. Salaam Karo! Dzieci moje, pozdrówcie w języku własnym Tumaja, Przyjaciela Słoni! Gungo Pershad, ahaa! Hira Guj, Birszi Guj, Kutter Guj, ahaa! I ty, Pudmini, widziałaś go przy tańcu i ty ozdobo ludu słoni, Kala Nagu, ahaa! Pozdrówcie wszyscy razem Tumaja, Przyjaciela Słoni… Barrao!\\r\\n\\r\\nNa to hasło wszystkie stojące w szeregu słonie podniosły w górę trąby i wydały ów grzmiący przeraźliwie okrzyk, owo trąbienie zbiorowe, jakie słyszy tylko sam wicekról Indii… Był to… *salaamut keddy*.\\r\\n\\r\\nDziś zabrzmiał on na cześć małego Tumaja, który widział to, czego nie był godzien przed nim żaden człowiek, który patrzył własnymi oczyma na taniec słoni przy księżycu, w samym sercu dżungli, na górach Garo.\\r\\n\\r\\n\\r\\n\\r\\nSziwa i konik polny\\r\\n\\r\\n\\r\\nPieśń, którą matka Tumaja usypiała dziecko\\r\\n\\r\\n\\r\\nSziwa, ten który ziarnem ponapełniał kłosy,\\r\\nTen, co wiatrami rządzi, ziemią i niebiosy,\\r\\nKażdemu dał stworzeniu rozkazy łaskawe,\\r\\nCo ma jeść, więc jedne mięso mają, inne trawę.\\r\\nKażde go słuchać musi, od muszki do króla,\\r\\nBo włada szczęściem wszystkich — nędzą się rozczula.\\r\\nSziwa jest światem, a świat Sziwą!\\r\\nMahadeo! Mahadeo!\\r\\nWielbłądom osty, wołom zaś paszę dał Sziwa,\\r\\nA karmiąc swe dzieci, matka nuci szczęśliwa.\\r\\n\\r\\nBogaczów karmi żytem, prosem zaś nędzarzy,\\r\\nŚwiętych żebraków resztką, którą dać się zdarzy,\\r\\nTygrysy mają bydło, sępy to, co padnie,\\r\\nWilki kości, by każdy żywił się przykładnie\\r\\nI nikt, wielki czy mały, nie przymierał z głodu.\\r\\nŻona Sziwy, Parbati, z jakiegoś powodu,\\r\\nW błąd go wprowadzić zdradnie sobie umyśliła,\\r\\nWzięła polnego świerszcza i na piersiach skryła.\\r\\nSziwa jest światem, czyliż go oszukać da się?\\r\\nMahadeo! Mahadeo!\\r\\nTrudno ukryć wielbłąda, byka trudna rada,\\r\\nLecz jakże łatwo ukryć małego owada!\\r\\nGdy Sziwa dał rozkazy, spytała go żona,\\r\\nCzy każda już istota świata nasycona?\\r\\nTak! — powiedział, a w oczach miał uśmiech swawolny —\\r\\nWszystko syte, a nawet ten skryty świerszcz polny!\\r\\nParbati wstyd ogarnął wielki na te słowa,\\r\\nPuściła świerszcza, on zaś już się w trawę chowa,\\r\\nSzczypiąc pędy. Parbati hołd złożyła Sziwie,\\r\\nWidząc, jak jest potężny i rządzi szczęśliwie.\\r\\n\\r\\nSziwa jest światem, a świat Sziwą!\\r\\nMahadeo! Mahadeo!\\r\\nWielbłądom osty, wołom zaś trawę dał Sziwa,\\r\\nA karmiąc swe dziecię, matka nuci szczęśliwa!\\r\\n\\r\\n\\r\\n\\r\\nW służbie królowej\\r\\n\\r\\n\\r\\nW lewo, w prawo,\\r\\nRześko, żwawo,\\r\\nZawsze czujna, zawsze wraz,\\r\\nMłódź marsowa,\\r\\nWciąż gotowa\\r\\nDo apelu w każdy czas!\\r\\n\\r\\nLał deszcz od miesiąca, w potokach wody tonął obóz liczący trzydzieści tysięcy ludzi oraz tysiące wielbłądów, słoni, koni, wołów i mułów skoncentrowanych w Raval Pindi w celu odbycia przeglądu wojsk przez wicekróla Indii.\\r\\n\\r\\nDo wicekróla przybył w odwiedziny emir Afganistanu wraz z ośmiuset konnymi gwardzistami swymi. Ani oni sami, ani konie ich nie widziały dotąd obozu ani lokomotywy, były to dzikusy skądś z głębi Azji przybyłe, zwłaszcza konie ich sprawiały dużo kłopotu. Każdej nocy można się było spodziewać, że cały tabun, przestraszywszy się byle czego, pozrywa uździenice, wpadnie na obóz, tratując wszystko po drodze i że spłoszone wielbłądy ruszą również na oślep, plącząc się w linach namiotów. Nie trudno sobie tedy wystawić, jaki nastrój panował pośród spragnionych snu ludzi, gdy nadchodził wieczór.\\r\\n\\r\\nNamiot swój umieściłem z dala od wielbłądów, w miejscu, jak mi się zdawało, bezpiecznym, mimo to jednak pewnej nocy ktoś wsadził głowę przez otwór i wrzasnął przeraźliwie:\\r\\n\\r\\n— Uciekaj! Spłoszyły się! Mój namiot przepadł!\\r\\n\\r\\nWiedziałem, co to znaczy, więc, wciągnąwszy co prędzej buty i narzuciwszy płaszcz gumowy, bez namysłu skoczyłem w pierwszą kałużę. Mały mój foksterier, Vixen, wysunął się za mną i w tejże chwili usłyszałem beczenie, chrząkanie i jęki, a także zobaczyłem, że namiot mój pochyla się i zatacza dziwne pląsy widmowe. Wielbłąd wyłamał drąg i zaplątał się w płótno i liny, a widok był taki, że mimo złości i lejącego deszczu, roześmiałem się na głos. Potem ruszyłem przed siebie, bo nie wiedziałem, ile wielbłądów biega po obozie, a nie było dobrze spotkać się w ciemności z hordą tych zwierząt.\\r\\n\\r\\nWydostałem się poza obóz i błądząc po omacku, potknąłem się o odwłok lawety armatniej, z czego wywnioskowałem, że znajduję się na miejscu, gdzie stacjonuje artyleria. Nie mając ochoty łazić po błocie przez resztę nocy, wyszukałem kilka sporych drążków i z nich oraz z mego płaszcza urządziłem coś w rodzaju namiotu. Potem wyciągnąłem się na lawecie i zacząłem rozmyślać, co się mogło stać i gdzie mógł się po drodze zgubić Vixen.\\r\\n\\r\\nWłaśnie sen zaczął mi kleić powieki, gdy nagle posłyszałem brzęk łańcuchów uprzęży i kłapiąc mokrymi uszami oraz wydając ryki, przebiegł tuż koło mnie jakiś muł. Był to muł z baterii dział górskich, słyszałem bowiem wyraźnie brzęczenie żelaznych kółek i łańcuszków, jakich mnóstwo bywa na kulbakach tych zwierząt. Działa górskie składają się z dwu części, które łączą się w chwili stosownej, a w ten sposób na grzbietach mułów można je wynieść wysoko, po stromych ścieżkach, na których tylko zmieścić się może kopyto tego zręcznego bardzo zwierzęcia. W kraju górzystym działa te oddają wielkie przysługi.\\r\\n\\r\\nZa mułem nadbiegł wielbłąd, długie jego nogi gięły się niezdarnie i ślizgały po błocie, przy tym kręcił na wszystkie strony głową, niby zabłąkana i przestraszona kura. Nauczyłem się od dawna języka zwierząt, nie tylko dzikich, ale i obozowych, przeto mogłem doskonale rozumieć, co mówią.\\r\\n\\r\\nBył to widocznie ten sam wielbłąd, który obalił mój namiot, gdyż zawołał do muła:\\r\\n\\r\\n— Co czynić? Dokąd uciekać? Wiodłem bój z jakąś białą, wiotką istotą, która wzięła kij i wymaściła mnie porządnie po głowie i grzbiecie. Co czynić dalej?\\r\\n\\r\\nUcieszyłem się, słysząc, jak został ukarany przez drąg namiotu, zaś muł odpowiedział:\\r\\n\\r\\n— Więc to ty i twoi krewniacy narobiliście tyle zamieszania w obozie? Czekajcież, oćwiczą was, gdy tylko się rozwidni. Tymczasem pozwól, że ci dam małą zaliczkę.\\r\\n\\r\\nTo rzekłszy, wierzgnął dwa razy, aż zabrzęczała uprząż i zadudnił wielki brzuch wielbłąda niby bęben.\\r\\n\\r\\n— Odejdzie ci ochota wpadać po raz drugi na baterię mułów z okrzykiem: Uciekajcie! Strach… uciekajcie! Kładź mi się zaraz i przestań kręcić swą głupią głową.\\r\\n\\r\\nZwyczajem swoim wielbłąd zgiął się w kształt trójkąta, jęknął i legł w błocie, a w tejże samej chwili rozległ się tętent kopyt, nadbiegł równym, wojskowym kłusem koń kawaleryjski, przeskoczył lawetę i osadził się tuż obok muła.\\r\\n\\r\\n— Trudno wytrzymać! — parsknął ze złością — Wielbłądy wpadły znów między nas, trzeci raz w tym tygodniu! Jakże ma stanąć na wysokości swego zadania koń, gdy mu się nie dadzą wyspać? Któż tu jest?\\r\\n\\r\\n— Jestem mułem od spodniej części działa, numer drugi, pierwszej baterii górskiej! — odparł — A tu obok leży jeden z awanturników, którzy i mnie też zbudzili ze snu. Któż ty jesteś?\\r\\n\\r\\n— Koń Dicka Cunliffa, numer piętnasty, batalionu E, dziewiątego pułku ułanów… Posuń no się trochę!\\r\\n\\r\\n— O, przepraszam bardzo! — odparł muł — Ciemno, choć oko wykol. Nieznośne są te wielbłądy, toteż opuściłem obóz, by tutaj bodaj znaleźć trochę spokoju.\\r\\n\\r\\n— Łaskawi panowie — ozwał się pokornie wielbłąd — jakieś okropne sny trapiły mnie, a widać także mych braci, tej nocy, tak że przestraszyłyśmy się bardzo. Jestem zwyczajnym wielbłądem jucznym 39 pułku piechoty i nie mam też tyle, co wy, odwagi.\\r\\n\\r\\n— Po cóż zatem rozbijasz się po obozie, zamiast spać spokojnie, a w dzień nosić juki 39 pułku? — spytał muł.\\r\\n\\r\\n— Miałem okropny sen! — usprawiedliwiał się wielbłąd — Ale cicho… coś idzie! Może trzeba znowu uciekać?\\r\\n\\r\\n— Leż spokojnie, bo sobie połamiesz długie kikuty na tych oto armatach! — powiedział, potem zaś nastawił jedno ucho i począł nadsłuchiwać.\\r\\n\\r\\n— To woły artyleryjskie! — powiedział po chwili — No, ładnego zamieszania musiałyście narobić wy, głupie wielbłądy, kiedy przestraszyły się nawet woły artylerii ciężkiej!\\r\\n\\r\\nUsłyszałem brzęk wlokącego się po ziemi łańcucha i za chwilę wpadły dwa woły, a tuż za nimi, następując niemal na łańcuch, przybiegł drugi muł, kwicząc przeraźliwie:\\r\\n\\r\\n— Billy! Billy!\\r\\n\\r\\nOlbrzymie, siwe woły ciągną spokojnie wielkie działa na pozycje wówczas, gdy z powodu bliskości linii ognia nawet słonie odmawiają usług.\\r\\n\\r\\n— To nasz rekrut! — rzekł stary muł do konia kawaleryjskiego. — Woła mnie! Chodź no tu, żółtodziobie, uspokój się i przestań kwiczeć. Ciemność nie pożarła jeszcze nikogo!\\r\\n\\r\\nWoły pokładły się tuż przy sobie i zaczęły przeżuwać, a młody muł przytulił się do starego i powiedział:\\r\\n\\r\\n— Okropność się stała, Billy! Coś straszliwego wpadło na nas i zbudziło ze snu. Nie wiadomo, czy nie pozabija nas wszystkich!\\r\\n\\r\\n— Cicho bądź, bo cię kopnę, aż spuchniesz! Jakże może muł z twoją postawą i wykształceniem kompromitować w ten sposób całą baterię wobec obcych!\\r\\n\\r\\n— Daj mu pokój! — rzekł koń kawaleryjski — Pamiętaj, że każdy z początku robić zwykł głupstwa. Pamiętam dobrze, jak w Australii, mając trzy lata, uciekałem na widok człowieka. Goniono mnie przez pół dnia, a gdybym był wielbłądem, uciekałbym pewnie do dzisiaj.\\r\\n\\r\\nWszystkie niemal konie kawalerii angielskiej są pochodzenia australijskiego, a ujeżdżają je sami żołnierze.\\r\\n\\r\\n— To prawda! — rzekł Billy — Nie dygoczże tak, smarkaczu. Gdy na mnie po raz pierwszy włożono kulbakę, stanąłem na przednich nogach i wierzgałem tak długo, aż ją zrzuciłem. Chociaż wówczas nie miałem wyobrażenia o właściwej sztuce wierzgania, mówiono jednak, że jak świat światem żaden jeszcze muł nie wierzgał tak konsekwentnie.\\r\\n\\r\\n— Nie mam na myśli kulbaki, ani też owych hałaśliwych łańcuszków i kółek. Wiesz przecież dobrze, Billy, że sobie z tego nic nie robię od dawna. To, co na nas wpadło, wyglądało jakby las i straszliwie beczało i chrapało. Natychmiast pękła mi tręzla, straciłem z oczu przewodnika, nie mogłem znaleźć ciebie, Billy, więc uciekłem razem z tymi panami.\\r\\n\\r\\n— Nazywasz panami artyleryjskie woły? Musiał ci strach pomieszać rozum, mój drogi. Ja, posłyszawszy, że wielbłądy się spłoszyły, wydaliłem się po prostu za obóz, by mieć spokój. A skądże wy jesteście, chłopcy? — dodał, zwracając się do wołów.\\r\\n\\r\\nObróciły strawę językami i odrzekły razem:\\r\\n\\r\\n— Siódme jarzmo pierwszego działa ciężkiej artylerii. Spałyśmy, gdy napadły na nas wielbłądy, gdy zaś zaczęły po nas deptać, wyniosłyśmy się po prostu, bo lepiej leżeć spokojnie w błocie, niż dać się kopać na najlepszej podściółce. Mówiłyśmy oba temu młodzieńcowi, że nie ma się co bać wielbłądów, ale on był innego zdania… Buu!\\r\\n\\r\\nZaczęły na nowo przeżuwać, znużone długim mówieniem.\\r\\n\\r\\n— No i cóż? — spytał Billy kolegi — Przyjemnie ci, że drwią z ciebie nawet woły artyleryjskie?\\r\\n\\r\\nMłody muł zgrzytnął zębami i mruknął coś na temat, że nie zważa na starą wołowinę, ale woły trącały się rogami i uśmiechały się, żując dalej.\\r\\n\\r\\n— Nie gniewaj się! — rzekł mu koń — Każdy może przestraszyć się w nocy rzeczy nieznanej sobie. Pamiętam, że kilka razy zrywaliśmy się w nocy z uwięzi, a było nas czterystu pięćdziesięciu, dlatego tylko, że jakiś rekrut naopowiadał nam niestworzonych rzeczy o tak zwanych wężach-biczach, napotykanych w Australii. Drżeliśmy ze strachu na widok własnych lejc, zwisających nam z karków.\\r\\n\\r\\n— To wszystko nic podczas postoju! — rzekł Billy — Ja sam czasem lubię ponieść, zwłaszcza jeśli przez kilka dni nie biegałem, ale co czynisz, kiedy cię strach ogarnie pośród bitwy?\\r\\n\\r\\n— To znowu co innego! — zawołał koń — W takiej chwili siedzi na mnie Dick Cunliffe, czuję ucisk jego kolan i nie mogę o niczym innym myśleć tylko, jak się dać powodować cuglami.\\r\\n\\r\\n— Cóż to znaczy powodować cuglami? — spytał młody muł.\\r\\n\\r\\n— Cóż u licha! — parsknął koń — Więc was nie uczą wcale, jak się dać powodować cuglami? Cóż jesteście warci, jeśli nie umiecie zawrócić na miejscu, poczuwszy, że cugle dotknęły szyi? Idzie przecież o życie człowieka, a zatem i własne życie. Należy zawrócić wstecz, zebrawszy nogi pod siebie, a jeśli nie ma miejsca, trzeba stanąć dęba i zawrócić w tył na tylnych nogach. To jest jeden z wielu przykładów, jak się dawać powodować cuglami.\\r\\n\\r\\n— Nas uczą inaczej! — odrzekł muł spokojnie — Uczą nas, że mamy słuchać człowieka, stojącego na czele pochodu. Mamy na jego rozkaz iść lub cofać się. Zdaje się, oba te sposoby prowadzą do jednego celu. No, ale cóż robicie prócz owych wspaniałych zwrotów i stawania dęba, co nuży chyba tylko wasze lędźwie, a na nic się nie przydaje.\\r\\n\\r\\n— Różności! — odparł koń kawaleryjski — Najczęściej muszę pędzić galopem w tłum wrzeszczących, kosmatych ludzi z błyszczącymi nożami w rękach, ostrzejszymi jeszcze niż noże weterynarzy. W takiej chwili pamiętać muszę, by but Dicka dotykał niemal buta jego sąsiada po lewej, a o tym samym pamięta koń z prawej strony galopujący. Widzę lancę Dicka tuż nad prawym okiem i pewny jestem, że mi nic nie zagraża. Co prawda, gdy tak pędzimy, niedobrze robi się pewnie człowiekowi, czy koniowi naprzeciw nas i nie chciałbym być na ich miejscu.\\r\\n\\r\\n— Czy te noże zadają rany? — spytał młody muł.\\r\\n\\r\\n— Tak. Raz dostałem sztych w piersi, ale nie było w tym winy Dicka.\\r\\n\\r\\n— Cóż mnie obchodzi kto winien, gdym ja ranny! — zawołał tenże muł.\\r\\n\\r\\n— Powinno cię to obchodzić! — odparł koń — Jeśli nie ma się zaufania do człowieka, to najlepiej od razu uciec. Robi tak wiele koni i rozumiem doskonale ich postępek. Powtarzam tedy, że nie było w tym winy Dicka. Człowiek leżał na ziemi, więc dałem susa, by go nie stratować, on zaś dał pchnięcie od spodu. Zapamiętałem to sobie i gdy mi teraz zdarzy się przejść przez obalonego człowieka, stratuję go kopytami na miazgę.\\r\\n\\r\\n— Wszystko to wygląda dosyć głupio! — zaopiniował Billy — Noże nie są chyba żadną bronią, a niemiło je poczuć w ciele. Ja wolę wspinać się po stromych ścieżynach skalnych i wdrapywać o całe setki metrów powyżej wszystkich, a potem stać na cyplu, gdzie ledwo tyle miejsca, by pomieścić wszystkie cztery kopyta. To mi uciecha. Przy tym każdy idzie sobie sam, a człowiek nie trzyma go za głowę. Stoimy spokojnie, dopóki nie zmontują dział, a potem patrzymy, jak ponad lasami i dolinami śmigają ze świstem kule podobne do ziaren maku.\\r\\n\\r\\n— Czyż nigdy nie pośliźnie się który z was lub nie potknie? — spytał koń.\\r\\n\\r\\n— Powiadają, że gdy się muł potknie, można oberżnąć kurze ucho! — odparł Billy — Tylko źle dopasowane siodło, które się przekręci, lub źle rozłożony ciężar może narazić muła na utratę równowagi. Ale nie zdarza się to prawie nigdy. Przepyszne jest nasze zajęcie. I, wyobraź sobie, przez trzy lata nie mogłem pojąć, czego ludzie domagają się ode mnie. Teraz już wiem. Cała sztuka w tym, by nie pokazywać się na tle nieba, bo wówczas sypią się zaraz kule z przeciwka. Pamiętaj sobie, żółtodziobie, że zawsze stawać tak należy, by skały były poza tobą, wówczas ci z przeciwka nie widzą ciebie. Warto dla celu tego nałożyć nawet kawał drogi. Ja, gdy idzie o taki spacer, prowadzę zawsze całą baterię.\\r\\n\\r\\n— Jak to? Stać pod ogniem i nie rzucić się na przeciwnika! — zawołał koń — Nie! Tego bym nie potrafił. Pogalopowałbym, rozumie się, z Dickiem na grzbiecie!\\r\\n\\r\\n— Nigdy w świecie! To nie miałoby sensu! — odparł muł — Działa same załatwiają się z wrogiem. To jest walka postępowa… nie jakieś tam głupie noże!\\r\\n\\r\\nOd chwili ruszał już głową wielbłąd, chcąc wtrącić słówko. W końcu, nie mogąc wytrzymać, parsknął i ozwał się nieśmiało:\\r\\n\\r\\n— I ja też wojowałem trochę, ale nie łaziłem po urwiskach, moi panowie!\\r\\n\\r\\n— Spodziewam się! — rzekł Billy — Z takimi patykami zamiast nóg trudno dać sobie radę w górach, a nawet do uczciwego biegania nic nie są warte. Ale opowiedz no, jak wojowałeś, szanowna kopo siana?\\r\\n\\r\\n— Oto tak… — odrzekł — kładziemy się rzędem na ziemi i…\\r\\n\\r\\n— I co? — zaśmiał się koń — Jakże się to walczy, leżąc? Gadaj.\\r\\n\\r\\n— Kładziemy się… jest nas sto lub jeszcze więcej… i tworzymy czworobok. Ludzie obkładają nas z zewnątrz jukami i siodłami i strzelają ze środka ponad nasze grzbiety.\\r\\n\\r\\n— Jak to? Jacyż to ludzie… pierwsi lepsi ludzie? — dziwił się koń — I nas uczą w ujeżdżalni kłaść się i pozwalać ponad sobą strzelać, ale nie może tego uczynić pierwszy lepszy człowiek. Tylko memu Dickowi mogę pozwolić na coś podobnego, gdyż mam doń zaufanie, a i tak strzelanina taka łaskoce mnie po brzuchu, a ponadto gniewa, bo mając głowę przy ziemi, nie mogę widzieć, co się dzieje.\\r\\n\\r\\n— Mnie tam wszystko jedno kto strzela! — oświadczył wielbłąd — Jest mnóstwo wielbłądów, chmary ludzi, kłębi się czarny dym, a ja sobie leżę, nie boję się nic a nic i czekam spokojnie końca.\\r\\n\\r\\n— Więc nie boisz się ognia karabinowego, a z powodu głupiego snu alarmujesz cały obóz? — rzekł koń — Ładna sprawa! Zanim bym pozwolił byle komu powalić się na ziemię… bo nie mówię już o dobrowolnym położeniu się… i zanim by urządzono sobie pukaninę, zasłaniając się moim ciałem, dużo głów zapoznałoby się z moimi kopytami. Wszakże narażonym się jest niemal na pewną śmierć! To straszne!\\r\\n\\r\\nNastało długie milczenie. Wreszcie podniósł swą ciężką głowę jeden z wołów i powiedział:\\r\\n\\r\\n— To wszystko nic nie warte! Istnieje jeden tylko skuteczny sposób wojowania.\\r\\n\\r\\n— Acha! — ozwał się z przekąsem Billy — I te opasy wymyśliły coś… proszę… proszę!\\r\\n\\r\\n— Jeden jest tylko skuteczny sposób — powtórzyły tym razem oba (musiały być bliźniętami) — a polega na tym, że skoro tylko zatrąbi Dwuogoniasty, zaprzęga się dwadzieścia par wołów do wielkiego działa…\\r\\n\\r\\nDwuogoniastym w obozie przezywają słonia z powodu trąby i ogona po dwu końcach ciała.\\r\\n\\r\\n— Po cóż trąbi Dwuogoniasty? — spytał muł.\\r\\n\\r\\n— Zawiadamia, że ma dość i nie zbliży się ni na krok ku linii czarnych dymów wznoszących się naprzeciwko. Jest to tchórz, jakich mało. Otóż wtedy wszyscy razem równiuteńko ciągniemy działo przy okrzykach: *hejaa!… hulaa!… hejach!… hulaa*! Nie łazimy po skałach, nie leżymy w prochu, nie biegamy jak gżące się cielęta, ale idziemy spokojnie po równej płaszczyźnie, dopóki nas nie odprzęgną. Wtedy wielkie działo zaczyna sobie pogawędkę z działami z przeciwka albo z jakimś miastem otoczonym wałami i wały te rozpadają się, tworząc kłęby kurzu, jakby szły ogromne stada bydła. Wszystko to dzieje się samo, a my pasiemy się spokojnie na miejscu.\\r\\n\\r\\n— Jak to? W takiej chwili pasiecie się? — zawołał młody muł.\\r\\n\\r\\n— Wszystkie chwile są równie dobre, o ile idzie o jedzenie! — odrzekły — Pasiemy się, dopóki nas znowu nie zaprzęgną i ciągniemy działo z powrotem do Dwuogoniastego, który czeka na nas. Czasem w owym mieście naprzeciwko są także wielkie działa, a wówczas zdarza się, że padnie z nas kilka czy kilkanaście. Ale w takim razie więcej pozostaje paszy dla tych, co nie polegli. To się nazywa los… i basta! Prawdę mówiąc, Dwuogoniasty jest wielkim tchórzem. Taki to jest, łaskawi panowie, jedyny skuteczny sposób wojowania. Jesteśmy braćmi, pochodzimy z Harpuru, a ojcem naszym był święty byk, poświęcony Sziwie.\\r\\n\\r\\n— Dziwnych rzeczy dowiedziałem się tej nocy! — zauważył koń — Jakże się wam podoba to, panowie z baterii górskiej? Czy macie apetyt w chwili, kiedy walą do was z ogromnych dział, a za wami trąbi Dwuogoniasty?\\r\\n\\r\\n— Nie podoba nam się to wcale! — zawołały oba muły — Podobnie zresztą jak kładzenie się na ziemi, by poprzez nas strzelano, albo rzucanie się na tłumy uzbrojone w noże. Jedyny sposób walki to wspinanie się po skałach z ładunkiem doskonale zrównoważonym, pod opieką zaufanego przewodnika, który nie krępuje w wyborze drogi… Wszystko inne to głupstwo!\\r\\n\\r\\n— Widocznie — rzekł koń — nie wszyscy nadają się do tego samego, a ze słów twoich widzę, iż odzywają się w tobie instynkty ojca, który pono nie może zrozumieć wielu rzeczy…\\r\\n\\r\\n— Wara ci od mego ojca! — wrzasnął muł rozgniewany. Wiadomo, że ojcem muła jest osioł, przeto wzmianka ta doprowadziła go do pasji. — Ojciec mój pochodził ze znakomitego rodu, przybył z południa, a umiał uczyć rozumu każdego konia, który by się ośmielił zastąpić mu drogę! Pamiętaj o tym, bezczelny *brumby*!\\r\\n\\r\\nKoń wyścigowy nazwany szkapą przez dorożkarską wywłokę nie mógłby się czuć bardziej obrażony niż australijski rumak. Błysnął w ciemności białkami oczu i syknął przez zęby:\\r\\n\\r\\n— Wiedz o tym, potomku osła malajskiego, że jestem synem słynnej Carbiny, pierwszej klaczy wyścigowej z toru w Melbourne. Toteż nie zniosę ordynarnych ryków muła o garbatym nosie i świńskim łbie, który dźwiga po górach pukawki, strzelające makiem.\\r\\n\\r\\n— Chodź! Pokosztuj moich kopyt, jeśli masz odwagę! — kwiknął Billy.\\r\\n\\r\\nObaj stanęli dęba i byłoby przyszło do ostrego starcia, gdyby nie głuchy, chrapliwy i dudniący głos, jaki doleciał z prawej strony.\\r\\n\\r\\n— Cicho bądźcie, dzieci! Nie ma się o co bić!\\r\\n\\r\\nOdskoczyli od siebie, parskając ze wstrętem, gdyż zarówno muł, jak i koń nie mogą znosić głosu słonia.\\r\\n\\r\\n— To Dwuogoniasty! — zawołał koń — Nie cierpię go, zwłaszcza gdy mówi. Mieć ogony z przodu i z tyłu, to stanowczo za dużo na porządne zwierzę.\\r\\n\\r\\n— Jestem tego samego zdania! — zgodził się muł — Widocznie mamy wspólne upodobania!\\r\\n\\r\\n— To dziedzictwo po matkach! — powiedział koń. — Nie warto się tedy sprzeczać! Hej, czy jesteś przywiązany, Dwuogoniasty?\\r\\n\\r\\n— Naturalnie! — odparł słoń i zaśmiał się całą trąbą. — Stoję u pala i słyszałem wszystko, coście gadali. Nie bójcie się, nie przyjdę do was!\\r\\n\\r\\nWoły i wielbłąd mruknęły półgłosem, że ani im się śni bać się Dwuogoniastego, ale woły dodały zaraz po cichu:\\r\\n\\r\\n— Przykro nam, że wszystko słyszał. Mimo to faktycznie tchórz zeń wielki!\\r\\n\\r\\nPotem zaś spytały głośno:\\r\\n\\r\\n— Czemu się boisz ognia armatniego, Dwuogoniasty?\\r\\n\\r\\n— Hm… — mruknął słoń, przestępując z nogi na nogę niby chłopiec nie umiejący lekcji. — Pytacie, czemu się boję? Powiedziałbym wam, ale nie wiem, czy pojmiecie to?\\r\\n\\r\\n— Może być! Wiemy natomiast, że należy działa ciągnąć aż do końca i basta!\\r\\n\\r\\n— I ja to wiem dobrze! Muszę wam nawet przyznać, że macie więcej odwagi, niż same sądzicie. Ze mną natomiast rzecz ma się inaczej. Kapitan mojej baterii nadał mi niedawno miano: anachronismus pahydermatus.\\r\\n\\r\\n— To widać nowy sposób wojowania! — odezwał się Billy.\\r\\n\\r\\n— Nie wiecie, co to takiego, ale ja wiem. To znaczy: ni pies ni wydra, coś na kształt świdra! Mam ordynarną skórę, ale subtelny rozum. W tym cała bieda. Ja widzę dokładnie wewnątrz swojej głowy, co nastąpić może po wybuchu pocisku. Wy, woły, nie macie zaś o tym wyobrażenia.\\r\\n\\r\\n— Znam się trochę na tym! — oświadczył koń — ale staram się nie myśleć!\\r\\n\\r\\n— Ja znam się na tym bardzo dobrze, a żadna siła nie może sprawić, bym nie myślał. Nie zapominam też, że wielkie ciało moje stanowi dobry cel i że go ochraniać muszę, a przy tym nie ma takiego weterynarza, który by wiedział, jak mnie ratować, gdy zachoruję. Co najwyżej wstrzymają pensję memu kornakowi, póki nie wyzdrowieję, ale to mała pociecha. Poza tym nie mam żadnego zaufania do mego kornaka.\\r\\n\\r\\n— Tu właśnie cały błąd! — zawołał koń — Ja ufam ślepo memu Dickowi.\\r\\n\\r\\n— Choćby cały pułk Dicków usadowił się na moim grzbiecie, nic mi to nie pomoże. Myślenie moje daje mi tylko świadomość niebezpieczeństwa, że mnie ono napawa niepokojem, natomiast nie sięga tak daleko, abym, mimo tego niebezpieczeństwa, miał obraz jasny czegoś, co by mi pozwoliło iść mężnie w ogień.\\r\\n\\r\\n— Nie rozumiemy nic a nic! — rzekły woły.\\r\\n\\r\\n— Wiem o tym i nie do was mówię. Nie macie pojęcia, co to jest krew!\\r\\n\\r\\n— Krew? — ryknęły woły — To przecież czerwony płyn, co wsiąka w ziemię i ma niemiłą woń.\\r\\n\\r\\nKoń wierzgnął, parsknął i zawołał:\\r\\n\\r\\n— Nie chcę o tym słuchać! Samo wspomnienie dreszczem mnie przejmuje. Uciekam, ile razy zobaczę to paskudztwo, oczywiście, o ile Dick nie siedzi na mym grzbiecie!\\r\\n\\r\\n— Uspokój się! — zawołały woły i wielbłąd — Tu wcale nie ma krwi!\\r\\n\\r\\n— To rzecz szkaradna! — powiedział Billy — Nie uciekam na jej widok, ale wolę o tym nie myśleć.\\r\\n\\r\\n— Otóż to… teraz jesteśmy w domu! — zawołał Dwuogoniasty.\\r\\n\\r\\n— Jak to w domu? — zdziwiły się woły — Tu nie ma obozu. Przez całą noc jesteśmy w polu!\\r\\n\\r\\nDwuogoniasty tupnął, aż zabrzęczał łańcuch na jego nodze.\\r\\n\\r\\n— Cicho! Nie do was gadam. Wy nie jesteście w stanie widzieć nic we wnętrzu swej głowy.\\r\\n\\r\\n— No tak! Wystarczy patrzyć oczyma na to, co się dzieje na świecie. To wystarcza!\\r\\n\\r\\n— Gdyby tak tylko było, a ja bym umiał ową sztukę, nie potrzeba by was było w armii do ciągnięcia dział. Gdybym znów miał tyle rozumu co mój kapitan, który wszystko widzi w swej głowie, jeszcze zanim się rozpocznie walka i drży, ale posiada coś, co mu dodaje odwagi, by nie uciekać, natenczas ja sam ciągnąłbym działo prosto na linię bojową, więc znowu wy byście były zbyteczne. Ale z drugiej strony w wypadku drugim i mnie by tu nie było, bowiem nie dałbym się schwytać i teraz oto żyłbym sobie swobodnie pośród lasów, śpiąc przez pół dnia i kąpiąc się, kiedy zechcę. Mówiąc nawiasem, od miesiąca już nie wykąpałem się jak należy!\\r\\n\\r\\n— Sprytnie wykalkulowałeś to wszystko, Dwuogoniasty — rzekł Billy — ale najdłuższa mowa nie zrobi z tchórzostwa bohaterstwa!\\r\\n\\r\\n— Cicho! — przerwał koń — Zdaje mi się, że wiem, co ma na myśli Dwuogoniasty.\\r\\n\\r\\n— Zaraz wam to wyłożę jasno! — wrzasnął rozgniewany słoń — Wytłumaczcież mi, dlaczego na przykład nie lubicie… tego?\\r\\n\\r\\nZaczął trąbić z wściekłością.\\r\\n\\r\\n— Przestań! Przestań — poprosiły razem muły i koń, drżąc na całym ciele, albowiem niemiłe zawsze trąbienie słonia staje się wprost nie do zniesienia wśród ciemnej nocy.\\r\\n\\r\\n— Nie przestanę! — trąbił słoń — Wytłumaczcież mi to! *Hrrmf! Rrrt! Rrrt! Rrrha!*\\r\\n\\r\\nUrwał nagle, a ja posłyszałem cichy skowyt mego małego foksa, Vixena. Pies znalazł mnie nareszcie, a wiedząc, że słoń niczego bardziej się nie lęka niż szczekania małego pieska, zaczął ujadać u nóg przywiązanego u pala Dwuogoniastego, a olbrzym kręcił się, ogromnie zaniepokojony.\\r\\n\\r\\n— Idź sobie, mały piesku! — wołał — Nie obwąchuj mi kostek, bo cię kopnę! Drogi, mały piesku, proszę cię, idź do domu, tu niemiło i deszcz pada! Idziesz precz, wyjąca kanalio! Ach, czyż nie ma tu kogo, co by zabrał ode mnie tego nieszczęsnego psa? Czuję, że za małą chwilę ugryzie mnie!\\r\\n\\r\\n— Nasz mężny Dwuogoniasty boi się widać wszystkiego! — rzekł Billy do konia — Gdyby mi za każdego kopniętego psa zapłacono naręczem siana, doszedłbym do tuszy słonia.\\r\\n\\r\\nGwizdnąłem z cicha i Vixen przybiegł do mnie. Był zabłocony po same uszy, ale radował się, lizał mnie po twarzy i opowiadał o swych poszukiwaniach po całym obozie. Nie chcąc go zbytnio spoufalić, nie dałem mu nigdy do poznania, że znam język zwierząt. Okryłem go płaszczem, a Dwuogoniasty kręcił się dalej, mrucząc:\\r\\n\\r\\n— Ach! boję się… boję… to już dziedziczne w naszym rodzie! Gdzież się u licha podział ten przeklęty pies? Czyha pewnie po ciemku na moje nogi!\\r\\n\\r\\nSłyszałem, jak maca trąbą wokoło.\\r\\n\\r\\n— Widać, że każdy z nas ma swe słabostki! — powiedział po chwili — Panowie także przestraszyliście się mego trąbienia.\\r\\n\\r\\n— Nie przestraszyłem się — rzekł koń — tylko — wydało mi się, że mnie obsiadła chmara szerszeni. Dajże już pokój temu trąbieniu!\\r\\n\\r\\n— Ja przestraszyłem się małego pieska, a wielbłąd własnego snu.\\r\\n\\r\\n— Jak to dobrze — zauważył koń — że walczymy każdy na swój sposób!\\r\\n\\r\\nMłody muł, który milczał długo, spytał teraz:\\r\\n\\r\\n— Ciekawym, po co my w ogóle musimy walczyć?\\r\\n\\r\\n— Bo taki jest rozkaz! — parsknął wzgardliwie koń.\\r\\n\\r\\n— Taki rozkaz! — powtórzył Billy i klapnął zębami.\\r\\n\\r\\n— Hukm hai! (taki rozkaz) — zabeczał wielbłąd, a Dwuogoniasty i woły powtórzyły: — Hukm hai!\\r\\n\\r\\n— Któż wydaje rozkazy? — spytał muł.\\r\\n\\r\\n— Przewodnik.\\r\\n\\r\\n— Jeździec.\\r\\n\\r\\n— Ten, co ciągnie za nos na sznurze.\\r\\n\\r\\n— Ten, co targa za ogon.\\r\\n\\r\\nTak odpowiadał każdy.\\r\\n\\r\\n— A kto im wydaje rozkazy? — spytał muł.\\r\\n\\r\\n— Zanadtoś ciekawy, młokosie! — powiedział Billy — Należałoby ci się za to kopnięcie. Wystarczy, jeśli będziesz słuchał człowieka, wydającego ci rozkazy, reszta, to rzecz zbyteczna!\\r\\n\\r\\n— To słuszne! — oświadczył Dwuogoniasty — Ja sam, co prawda, nie zawsze mogę to uczynić, gdyż jestem, jak wiadomo, ni pies, ni wydra, ale Billy powiedział prawdę. Słuchaj człowieka, kroczącego obok ciebie i pełń jego rozkazy, inaczej bowiem zatrzymasz całą baterię i dostaniesz lanie!\\r\\n\\r\\nWoły wstały, zabierając się do powrotu.\\r\\n\\r\\n— Zaczyna świtać! — rzekły — Wracamy do stajni. Prawda, że widzimy tylko to, co mamy przed oczyma, a nie dostrzegamy nic we wnętrzu głowy. Ale w każdym razie my jedne w ciągu tej nocy nie doznałyśmy strachu. Bądźcież zdrowi, mężni wojownicy!\\r\\n\\r\\nNikt się nie odzywał, a koń, chcąc zmienić temat, spytał:\\r\\n\\r\\n— Gdzież się podział ów pies? Jego obecność świadczy, że musi tu być niedaleko człowiek.\\r\\n\\r\\n— Tu jestem! — szczeknął Vixen — Siedzę na lawecie koło mego pana. Ty, głupi wielbłądzie, zburzyłeś nam namiot. Mój pan zły jest bardzo na ciebie!\\r\\n\\r\\n— Ooo… — rzekły woły — To pewnie biały człowiek?\\r\\n\\r\\n— Oczywiście! — odrzekł foks. — Czy myślicie, że mam za pana brudnego wołopędka?\\r\\n\\r\\n— *Buuu Uuu! Uueh*! — zaryczały woły — Umykajmy co tchu!\\r\\n\\r\\nRzuciły się naprzód tak gwałtownie, że jarzmo utknęło na jaszczyku pobliskim i zaplątało się w nim.\\r\\n\\r\\n— Ładnieście się urządziły! — rzekł Billy drwiąco. Nie szarpcież daremnie! Musicie stać tu aż do rana. Cóż was tak nagle przeraziło?\\r\\n\\r\\nWoły sapały, świstały zwyczajem bydła indyjskiego, szamotały się, pchały jeden na drugiego, cofały, tupały i porykiwały z wielką trwogą.\\r\\n\\r\\n— Poskręcacie sobie karki! — zwrócił im uwagę koń — Czegóż się tak boicie białych? Ja obcuję z nimi ciągle i nie zauważyłem nic strasznego!\\r\\n\\r\\n— Jak to? Wszakże oni nas… zjadają! — jęknął jeden i krzyknął drugiemu — Szarp, a mocno!\\r\\n\\r\\nJarzmo pękło z trzaskiem, a woły oddaliły się ciężkim truchtem.\\r\\n\\r\\nDotąd nie wiedziałem, czemu bydło indyjskie umyka na widok Anglika. Teraz dopiero wyjaśniło mi się, że przyczyną tego jest, iż my jadamy wołowinę, której nie tknie żaden poganiacz hinduski.\\r\\n\\r\\n— Niech mnie wybiją łańcuchem od kulbaki, jeśli przypuszczałem, by te tłuściochy mogły aż do tego stopnia stracić głowę! — rzekł Billy.\\r\\n\\r\\n— Pal ich licho! — odparł koń — Muszę znaleźć tego człowieka. Biali miewają czasem w kieszeni różne dobre rzeczy!\\r\\n\\r\\n— Ano, to żegnam! — ozwał się Billy — Nie przepadam wcale za nimi. Zresztą biali, nie mający gdzie spać, są to przeważnie złodzieje, a ja noszę na grzbiecie sporo rzeczy, będących własnością rządową. Chodź ze mną, młokosie! Bądź zdrów, Australczyku. Zobaczymy się jutro na przeglądzie! Żegnam cię, stogu siana, i życzę, byś miał sny miłe oraz umiał opanować wzruszenie. Żegnam cię, Dwuogoniasty! Gdy będziesz przechodził koło nas, nie trąb, bo nam to miesza szyki!\\r\\n\\r\\nBilly ruszył zawodowym krokiem starego żołnierza, koń zaś zbliżył się do mnie i wietrzył wokoło, tak, że musiałem mu dać kawałek biszkoptu.\\r\\n\\r\\nMój Vixen, blagier pierwszej wody, rozmawiał z koniem i nagadał mu niestworzonych rzeczy, ile to on i ja koni posiadamy.\\r\\n\\r\\n— Jutro jadę na przegląd w swym nowym powozie! — powiedział — A gdzie ty będziesz?\\r\\n\\r\\n— Na lewym skrzydle drugiego eszelonu! — powiedział uprzejmie koń — A teraz żegnam, muszę wracać do Dicka, zabłociłem sobie ogon, a biedny chłopiec namorduje się niemało, zanim go doprowadzi do porządku.\\r\\n\\r\\nNazajutrz koło południa odbył się wielki przegląd wojsk. Vixen i ja zajmowaliśmy wygodne stanowiska, niedaleko wicekróla i emira Afganistanu, ubranego w wysoki futrzany kołpak z ogromną, brylantową gwiazdą pośrodku. Gdy rewia się rozpoczęła, zabłysło słońce, a pułki, maszerujące jeden za drugim, wyglądały wspaniale. Płynęły szeregi, poruszały się zgodnym ruchem nogi, a pochylone pod jednym kątem karabiny rzucały snopy skier. Po piechocie ukazała się jazda, maszerując przy dźwięku marsza kawaleryjskiego *Bonnie Dundee*, a na ten odgłos Vixen, siedzący ze mną w powozie, nastawił uszu. Gdy nas mijał drugi eszelon ułanów, zobaczyliśmy australijskiego rumaka z jedwabistym ogonem, ściągniętą pod piersi głową, jednym uchem wstecz, a drugim wprzód skierowanym. Prowadził on rzeczywiście cały eszelon, a tak zgrabnie przebierał nogami, iż zdawało się, jakoby tańczył walca. Po konnicy szły ciężkie armaty. Ujrzałem Dwuogoniastego, ciągnącego wraz z dwoma towarzyszami ogromną kolubrynę oblężniczą, za nim zaś kroczyło dwadzieścia par wołów w jarzmach. Siódma para miała nowe jarzmo i posuwała się krokiem niepewnym, wyrażającym znużenie. Na końcu zjawiły się działa górskie, muł Billy miał na sobie wyczyszczoną, połyskującą uprzęż, a z miny jego zdawało się, że dowodzi całą armią. Sam jeden dałem mu brawo, ale Billy był zbyt służbisty, by się oglądać.\\r\\n\\r\\nNiespodzianie lunął znowu deszcz, a mgła przysłoniła ruchy wojsk. Pośrodku równiny zatoczono półkole, po czym flanki jego prostowano powoli. Szeregi wydłużały się coraz to bardziej, aż wreszcie stanął jednolity mur piersi ludzkich, koni i oręża. Za chwilę cała ta masa ruszyła wprost na wicekróla i emira. Szli, a ziemia zaczęła drżeć, niby pokład okrętu podczas przyspieszonego biegu maszyn.\\r\\n\\r\\nNiepodobna objaśnić temu, kto nie zna sprawy sam, jak silne daje wrażenie taki niewstrzymany marsz wojsk wprost na widza. Dreszcz go przenika, mimo, że wie, iż jest to tylko ćwiczenie. Patrzyłem na emira. Dotąd nie objawiał żadnych uczuć i pozostał obojętny, teraz jednak rozszerzyły mu się oczy, ściągnął cugle i obejrzał się za siebie. Wydało mi się, że lada moment sięgnie po szablę i ucieknie, wyrąbując sobie drogę przez tłum Anglików obojga płci, znajdujący się w tyle. Marsz ustał nagle, ziemia drżeć przestała, wojsko zasalutowało, a jednocześnie zagrzmiało trzydzieści orkiestr.\\r\\n\\r\\nPrzegląd był skończony, a pułki pod ulewą odchodziły na swe stanowiska. Mimo deszczu, śpiewała piechota:\\r\\n\\r\\n\\r\\nKażde zwierzę szuka pary…\\r\\n  Hurra!\\r\\nKażde zwierzę szuka pary,\\r\\nSłoń i wielbłąd i muł szary!\\r\\nWchodzą w arkę zwierząt krocie,\\r\\nAby nie utonąć w błocie!\\r\\n  Hurra!\\r\\n\\r\\nJeden z przybyłych z emirem wodzów, stary, siwy jegomość o długich włosach, spytał któregoś z oficerów Hindusów:\\r\\n\\r\\n— Powiedz mi, jakimi środkami osiągacie takie cuda?\\r\\n\\r\\n— Wydano rozkazy i spełniono je! — odrzekł oficer krótko.\\r\\n\\r\\n— Jak to? Czyż i zwierzęta rozumieją rozkazy?\\r\\n\\r\\n— Są równie jak ludzie posłuszne! Muł, koń, słoń i wół są powolne przewodnikom, przewodnik słucha sierżanta, sierżant porucznika, porucznik kapitana, kapitan majora, major pułkownika, pułkownik brygadiera, który ma pod rozkazami trzy pułki, brygadier generała, ten zaś słucha wicekróla, który jest sługą cesarzowej Indii. To cała tajemnica!\\r\\n\\r\\n— Inaczej jest u nas w Afganistanie! — rzekł wódz azjatycki — Tam każdy pełni tylko własną wolę.\\r\\n\\r\\n— Dlatego to — odparł oficer, pokręcając wąsa — emir wasz, którego słuchać nie chcecie, przybywa po rozkazy do naszego wicekróla.\\r\\n\\r\\n\\r\\n\\r\\nŚpiewka zwierząt obozowych podczas rewii\\r\\n\\r\\n\\r\\nSłonie\\r\\n\\r\\n\\r\\nOd nas to wziął zaiste Aleksander siły,\\r\\nMyśmy go też rozumu i sprytu uczyły,\\r\\nMy do wytrwałej pracy bojowej jedyne!\\r\\nZ drogi! Dwuogoniaści ciągną kolubrynę!\\r\\n\\r\\n\\r\\nWoły artyleryjskie\\r\\n\\r\\n\\r\\nSłoniom nie w smak kul świstanie,\\r\\nDym źle oddziałuje na nie,\\r\\nW bitwie myśmy są jedyne!\\r\\nZ drogi! Woły ciągną kolubrynę!\\r\\n\\r\\n\\r\\nKonie kawaleryjskie\\r\\n\\r\\n\\r\\nNie ma piosnki nad te tony,\\r\\nCo brzmią, gdy walą dragony,\\r\\nNade wszystko milej brzmi:\\r\\nMarsz konnicy: *Bonn Dundee!*\\r\\n\\r\\nDobra pasza, tręzla równa,\\r\\nWłasny jeździec… to rzecz główna,\\r\\nLeci szwadron, kiedy brzmi\\r\\nMarsz konnicy: *Bonn Dundee!*\\r\\n\\r\\n\\r\\nMuły baterii górskiej\\r\\n\\r\\n\\r\\nŚmiało, hej, śmiało na góry, na szczyt!\\r\\nChoć przepaść wokoło, to cofać się wstyd!\\r\\nPo perciach, wiszarach, pod chmury się pną\\r\\nTe muły, co w wojsku chwatami być chcą!\\r\\n\\r\\nJak dzielnie prowadzi nasz sierżant wśród gór,\\r\\nMasztalerz wie także, że siodło nie wór…\\r\\nNa szczyty niesiężne ostrożnie się pną\\r\\nTe muły, co w wojsku chwatami być chcą!\\r\\n\\r\\n\\r\\nWielbłądy juczne\\r\\n\\r\\n\\r\\nSmutny los! Smutny los!\\r\\nKażdy zwiesza nos!\\r\\nKij po żebrach skocznie gra:\\r\\nRatatatataaaa…!\\r\\n\\r\\nDarmo krzyczeć: — Nie chcę biec!\\r\\nJeszcze gorzej lec…\\r\\nGdy ładunek zleci z garba\\r\\nBiją, aż się puszcza farba…\\r\\n\\r\\nSmutny los! Smutny los!\\r\\nBeczym ciągle w głos\\r\\nI znów kij po żebrach gra:\\r\\nRatatatataaa…!\\r\\n\\r\\n\\r\\nChór zwierząt\\r\\n\\r\\n\\r\\nNie ważąc, czy mamy siły,\\r\\nWszystkieśmy się poświęciły,\\r\\nW jukach, wierzchem albo w wozie,\\r\\nSłużym już od lat w obozie,\\r\\nSpełniając rozkazy.\\r\\n\\r\\nBez nas nie byłoby wojny…\\r\\nPrzez nas minął czas spokojny,\\r\\nBo człek rady sobie nie da…\\r\\nWielka to wojować bieda!\\r\\n\\r\\nAle rozkaz tak niemiły\\r\\nChce, byśmy się poświęciły,\\r\\nPrzeto w jukach, wierzchem albo w wozie\\r\\nSłużym już od lat w obozie,\\r\\nSpełniając rozkazy.\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/ksiega-dzungli.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Kipling Rudyard, Księga dżungli, tłum. Franciszek Mirandola, Wydawnictwo Polskie, Lwów-Poznań 1923\\r\\n\\r\\nWydawca: Fundacja Nowoczesna Polska\\r\\n\\r\\nPublikacja zrealizowana w ramach projektu Wolne Lektury (http://wolnelektury.pl). Reprodukcja cyfrowa wykonana przez Bibliotekę Narodową z egzemplarza pochodzącego ze zbiorów BN.\\r\\n\\r\\nOpracowanie redakcyjne i przypisy: Aleksandra Sekuła, Olga Sutkowska.\\r\\n\\r\\nISBN-978-83-288-2351-8\\r\\n',\n",
       " \"Charles Dickens\\r\\n\\r\\nOpowieść wigilijna\\r\\ntłum. nieznany\\r\\n\\r\\nISBN 978-83-288-6360-6\\r\\nOpowieść fantastyczna\\r\\n\\r\\n\\r\\n\\r\\nI. Duch Marleya\\r\\n\\r\\nZaczęło się od tego, że Marley umarł. To żadnej nie ulega wątpliwości. Protokół pogrzebu podpisali: ksiądz, urzędnik, grabarz i właściciel zakładu pogrzebowego. Scrooge także go podpisał, a nazwisko Scrooge'a miało poważny walor na giełdzie zawsze, cokolwiek by podpisał.\\r\\n\\r\\nStary Marley był więc martwy jak ćwiek we drzwiach.\\r\\n\\r\\nTu mała uwaga.\\r\\n\\r\\nNie chcę wcale przez to powiedzieć, że wiem z własnego doświadczenia, jakoby na świecie nie istniało nic bardziej martwego nad ćwiek w drzwiach. Co do mego osobistego poglądu, sądziłbym raczej, że ćwiek w trumnie jest najbardziej martwym artykułem w handlu żelaznym. Lecz mądrość naszych przodków kryje się w tym porównaniu i moje niepoświęcone ręce nie będą zmieniały tradycji narodowej, bo kraj mógłby przez to ucierpieć. Niech mi więc będzie wolno powtórzyć z naciskiem, że Marley był martwy jak ćwiek w drzwiach.\\r\\n\\r\\nCzy Scrooge wiedział o jego śmierci? Oczywiście, że wiedział. Jakżeby mogło być inaczej? Scrooge i on byli wspólnikami, nie wiem przez ile lat, w każdym razie bardzo długo. Scrooge przy tym był jedynym egzekutorem, jedynym spadkobiercą, jedynym administratorem, jedynym przyjacielem Marleya i jedynym człowiekiem, który szedł za jego trumną. A nawet i Scrooge nie był znów tak bardzo dotknięty tym wypadkiem, bo okazał się doskonałym biznesmenem w dniu pogrzebu i uczcił go korzystnym interesem.\\r\\n\\r\\nWzmianka o pogrzebie Marleya przypomina mi, o czym mam mówić.\\r\\n\\r\\nOtóż nie ulega wątpliwości, że Marley nie żył. Musimy to wyraźnie zaznaczyć, bo inaczej nic zdumiewającego nie byłoby w wypadkach, które chcę opowiedzieć. Każdy bowiem to przyzna, że gdybyśmy nie byli najmocniej przekonani, iż ojciec Hamleta umarł, zanim przedstawienie tragedii się zaczyna, to jego błądzenie nocą, podczas wschodniego wiatru i to po swoich własnych wałach fortecznych, w celu wstrząsania umysłu swego syna, umysłu i bez tego słabego, nie miałoby w sobie nic bardziej osobliwego, jak spacer pierwszego lepszego podstarzałego jegomościa o zmierzchu wieczornym, na przykład po cmentarzu świętego Pawła.\\r\\n\\r\\nScrooge wcale nie kazał zamalować nazwiska starego Marleya na szyldzie swego domu handlowego. Dlatego po wielu latach można było czytać nad drzwiami wejściowymi tego domu szyld: „Scrooge i Marley”. Firma ta znana była powszechnie. Czasami nowicjusze w interesach handlowych nazywali Scrooge'a Scrooge, czasami Marley, on zaś odpowiadał na obydwa nazwiska. Dla niego to było zupełnie wszystko jedno.\\r\\n\\r\\nTrzeba przyznać, że Scrooge miał silnie zaciśniętą rękę, gdy przyszło do interesu. Chwytała ona, ściskała, dusiła, ze skóry obdzierała swoją ofiarę i nie wypuszczała jej, aż po doszczętnym wyzyskaniu. Był to jednym słowem chciwy i stary grzesznik. Twardy i ostry jak krzemień, z którego żadna stal nie mogła wydobyć szlachetnego ognia; zamknięty w sobie, milczący i samotny jak ostryga. Zimno wewnętrzne mroziło jego starcze rysy, szczypało spiczasty nos, marszczyło policzki, czyniło jego chód sztywnym, zaczerwieniało mu oczy, zabarwiało na niebiesko usta i brzmiało gniewnie w jego ostrym głosie. Mroźny szron pokrywał jego głowę, brwi i chudą brodę. Nosił ustawicznie ze sobą swą lodowatą temperaturę, zamrażał nią swe biuro podczas upału i nie podwyższał jej ani o jeden stopień nawet podczas wigilii Bożego Narodzenia.\\r\\n\\r\\nZewnętrzne ciepło lub zimno nie miało wcale wpływu na Scrooge'a. Żadne ciepło nie mogło go ogrzać, żaden mróz więcej oziębić. Nie było wiatru bardziej niż on gryzącego, nie było śniegu padającego z większą wytrwałością ani też siekącego deszczu mniej dostępnego błaganiom i prośbom. Niepogoda nie wiedziała, z której strony zaatakować go, największy deszcz, śnieg, grad albo zawierucha miały nad nim wyższość pod jednym tylko względem: one często okazywały się szczodre, spadały na świat i ludzi hojnie, Scrooge zaś nie rozumiał wcale pojęć szczodrość lub hojność.\\r\\n\\r\\nNikt nigdy nie zatrzymał go na ulicy z uśmiechem przyjaznym, aby powiedzieć: „Mój kochany Scrooge, jak się masz? Kiedy też raczysz mnie odwiedzić?” — Żebracy nie prosili go o jałmużnę, dzieci nie pytały o godzinę, żadna kobieta, ani też żaden mężczyzna nigdy nie pytał Scrooge'a o drogę. Nawet psy ślepców zdawały się znać go i gdy widziały go nadchodzącego, wciągały swych właścicieli do sieni kamienic lub na podwórze, a potem machały ogonami, jakby chcąc powiedzieć:\\r\\n\\r\\n— Brak oka jest lepszy od złego oka, mój niewidomy panie!\\r\\n\\r\\nAleż co to obchodziło Scrooge'a? On tego właśnie pragnął. Iść samotnie przez życie, odpychać od siebie wszelką ludzką sympatię — to, zdawało się, wybrał sobie Scrooge za cel i tej drogi się trzymał niewzruszenie. Odstręczanie od siebie, przerażanie lodowatym chłodem spotykanych ludzi było dla niego tym, czym jest słodka legumina dla małych łakomców.\\r\\n\\r\\nPewnego razu — było to właśnie w wigilię Bożego Narodzenia — stary Scrooge siedział w swym kantorze przy pracy. Dzień był przejmująco mroźny, wietrzny i mglisty. Ludzie, chodząc po ulicach, chuchali w dłonie, bili rękoma o piersi i silnie uderzali stopami o bruk dla rozgrzania się. Zegary miejskie wybiły dopiero trzecią, a już było zupełnie ciemno.\\r\\n\\r\\nPrzez cały tan dzień niewiele widziało się słońca — świece migotały w oknach sąsiednich biur, podobne do rudawych pręg na gęstym, brunatnym powietrzu. Mgła wdzierała się do mieszkań przez każdą szparę i dziurkę od klucza, a tak była gęsta, że domy na przeciwnej stronie wąskiej ulicy trudno było dojrzeć. Patrząc na owe opony mgły, które spuszczały się coraz niżej, osnuwając wszystko posępnym, mroźnym, do kości przejmującym mrokiem, można było sądzić, że natura, rozsiadłszy się gdzieś w pobliżu, odbywała jakieś złowrogie praktyki.\\r\\n\\r\\nDrzwi pokoju były otwarte umyślnie, aby Scrooge mógł mieć na oku swego pomocnika, który siedział w ponurej, małej izdebce do ciemnej studni podobnej i kopiował listy. Na kominku w pobliżu Scrooge'a tlał bardzo skromny ogień; ale w izdebce pomocnika żarzył się omdlewająco jeden tylko węgielek. Zziębnięty pracownik nie mógł jednak podsycić ognia, ponieważ Scrooge trzymał skrzynię z węglami w swoim pokoju, a ile razy pomocnik wszedł z łopatką, pryncypał zawsze mu groził, że będą musieli się rozstać, wskutek czego biedny pomocnik obwinął szyję białym szalikiem i usiłował ogrzać się przy świecy; ponieważ atoli nie posiadał dość bujnej imaginacji, usiłowania były bezskuteczne.\\r\\n\\r\\n— Wesołych świąt, wuju! Niech cię Bóg ma w swej opiece! — zawołał młody, sympatyczny głos.\\r\\n\\r\\nBył to głos siostrzeńca Scrooge'a, który wszedł tak nagle i szybko, że Scrooge wtedy dopiero zauważył jego obecność, kiedy siostrzeniec do niego przemówił; inaczej byłby go z pewnością nie wpuścił.\\r\\n\\r\\n— Cóż znowu za głupstwa?! — mruknął Scrooge.\\r\\n\\r\\nSiostrzeniec Scrooge'a tak się rozgrzał szybkim chodem wśród mgły i mrozu, że cały był rozpromieniony; piękna twarz jego jaśniała, oczy błyszczały, a płuca wyrzucały chmury pary.\\r\\n\\r\\n— Święta nazywasz głupstwem, wuju? — zawołał siostrzeniec. — Jestem pewny, że nie myślisz tego!\\r\\n\\r\\n— Przeciwnie, tak myślę — odrzekł Scrooge. — I mam zupełną słuszność. Wesołych świąt! Jakiż ty masz powód być wesołym? Jakiż ty możesz mieć powód do wesołości? Ty, biedak?\\r\\n\\r\\n— Doskonale! — roześmiał się siostrzeniec, zacierając ręce. — A jakiż ty masz powód być ponurym, wuju? Jakąż ty możesz mieć rację do smutku? Ty, bogacz?\\r\\n\\r\\nScrooge, nie mając pod ręką żadnej odpowiedzi, powtórzył znowu:\\r\\n\\r\\n— Głupstwo!\\r\\n\\r\\n— Nie bądź taki kwaśny, wuju! — rzekł siostrzeniec.\\r\\n\\r\\n— Czy mogę być inny — gderał cierpko wuj — kiedy zmuszony jestem żyć w świecie głupców? Wesołych świąt!… Do licha z wesołymi świętami! Znać ich nie chcę! Czymże są święta Bożego Narodzenia dla ciebie na przykład, jeśli nie terminem płacenia rachunków, a zwykle wtedy jesteś bez grosza. Z każdym Bożym Narodzeniem jesteś o rok starszy, lecz ani o włos bogatszy. W ten dzień przeprowadzasz bilans twoich ksiąg handlowych i przekonujesz się, że po dwunastu miesiącach galerniczej pracy nie masz ani odrobimy zysku… Gdybym był pracodawcą — mówił dalej Scrooge z zawziętością — wówczas każdy idiota włóczący się z życzeniem „wesołych świąt” zostałby ugotowany z jego własnym puddingiem świątecznym i pogrzebany z gałązką ostrokrzewu zatkniętą w serce… To byłoby prawo rozsądne i słuszne!\\r\\n\\r\\n— Wuju! — mitygował go łagodnie siostrzeniec.\\r\\n\\r\\n— Siostrzeńcze! — przetrwał wuj surowo. — Święć dzień Bożego Narodzenia na swój sposób, a mnie pozwól obchodzić go po mojemu.\\r\\n\\r\\n— Obchodzić! — powtórzył siostrzeniec. — Ależ ty go wcale nie obchodzisz, wuju…\\r\\n\\r\\n— Dajże mi już pokój, do licha! — sarknął Scrooge. — Zobaczymy, co ci dobrego przyniosą tegoroczne święta. One ci zawsze wiele dobrego przynoszą!\\r\\n\\r\\n— Przyznaję, że wiele jest rzeczy, z których mogłem osiągnąć korzyści, a z których jednak nie korzystałem — odparł siostrzeniec. — Między innymi, święta Bożego Narodzenia! Mimo to zawsze myślę o nich nie tylko jako o świętej i czcigodnej pamiątce dla całego chrześcijańskiego świata, ale także jako o chwilach bardzo upragnionych. Są to bowiem chwile dobre, pokrzepiające, miłościwe, radosne. Zawsze oczekuję ich z serdecznym pożądaniem, a witam i obchodzę ze wzruszeniem i radością. Są to bowiem, według mego przekonania, w długim kalendarzu rocznym jedyne dni, w których wszyscy, kobiety i mężczyźni, jakby na podstawie wspólnej ugody, otwierają swe zaryglowane serca i myślą o bliźnich na niższym szczeblu drabiny społecznej, widząc w nich rzeczywiście braci i towarzyszy podróży na drodze do grobu, a nie inną rasę stworzeń, dążących w przeciwną stronę, stworzeń niższych i słusznie upośledzonych. I dlatego, wuju, choć święta te nigdy nie przyczyniły mi w kieszeni ani ziarnka srebra lub złota, wierzę, że przyniosły mi niejedno dobro i że przyniosą mi jeszcze wiele radości. Dlatego też zawsze powtarzam: niech będą błogosławione!\\r\\n\\r\\nPomocnik Scrooge'a, ślęczący nad robotą w sąsiedniej izdebce, gorąco przyklasnął tym dowodzeniom, spostrzegłszy atoli niewłaściwość swego entuzjazmu, zaczął rzekomo poprawiać ogień swego kominka. Czynił zaś to tak niezręcznie, że zgasił ostatnią iskierkę.\\r\\n\\r\\n— A to co znów za moda na odrywanie się od pracy i wtrącanie się tam, gdzie nie potrzeba? — zgromił go ostro Scrooge. — Odezwij się pan choć słówkiem jeszcze, a upamiętnię ci dzień Bożego Narodzenia dymisją… Jesteś nie lada mówcą — dodał, zwracając się do siostrzeńca. — Dziwi mnie, dlaczego dotychczas nie zasiadasz w parlamencie.\\r\\n\\r\\n— Nie gniewaj się, wuju! Przyjdź do nas jutro na obiad.\\r\\n\\r\\nScrooge odpowiedział z ironią, że przyjdzie. Przyjdzie z pewnością — zaraz się zacznie wybierać. Nic nie ma lepszego do roboty. Siostrzeniec zrozumiał, że była to stanowcza odmowa. Zapytał więc łagodnie:\\r\\n\\r\\n— Dlaczego odmawiasz, wuju? Dlaczego?\\r\\n\\r\\n— A dlaczego ożeniłeś się?\\r\\n\\r\\n— Ponieważ pokochałem.\\r\\n\\r\\n— Ponieważ pokochałeś! — powtórzył Scrooge, przedrzeźniając go w ten sposób, jak gdyby miłość i małżeństwo były największym na świecie głupstwem po Bożym Narodzeniu. — Bywajże mi zdrów, drogi siostrzeńcze!\\r\\n\\r\\n— Lecz ty, wuju, nigdy nie odwiedziłeś mnie nawet wówczas, zanim się to stało. Dlaczegóż więc przedstawiasz to obecnie za powód odmowy?\\r\\n\\r\\n— Bądź zdrów! — powtórzył Scrooge.\\r\\n\\r\\n— Niczego od ciebie nie potrzebuję i o nic cię nie proszę, dlaczegóż więc nie możemy być przyjaciółmi?\\r\\n\\r\\n— Bądź zdrów! — mruknął Scrooge.\\r\\n\\r\\n— Przykro mi bardzo, żeś taki twardy. Nigdy nie mieliśmy żadnej sprzeczki, do której ja dałbym powód. Trudno! Uczyniłem propozycję jedynie ze względu na Boże Narodzenie, a chociaż mi się ona nie udała, zachowam pogodne i radosne usposobienie. Zatem wesołych świąt, wuju!\\r\\n\\r\\n— Bądź zdrów! — znów powtórzył Scrooge.\\r\\n\\r\\n— I pomyślności z Nowym Rokiem!\\r\\n\\r\\n— Bądźże zdrów i odczep się ode mnie! — zamruczał już groźnie Scrooge.\\r\\n\\r\\nSiostrzeniec opuścił wuja spokojnie, bez wymówek. Przy drzwiach zatrzymał się, aby złożyć życzenia pomocnikowi, który, choć zmarznięty do kości, okazał się cieplejszy od swego pryncypała, gdyż odpowiedział na życzenia uprzejmie i serdecznie.\\r\\n\\r\\n— Macie drugiego idiotę! — mruczał Scrooge, który słyszał wymianę życzeń. — Mój pomocnik, posiadający rodzinę i piętnaście szylingów tygodniowo na jej utrzymanie, mówi o „wesołych świętach”! Chyba wstąpić do szpitala wariatów!\\r\\n\\r\\nPomocnik, odprowadziwszy do drzwi siostrzeńca Scrooge'a, wpuścił jakichś dwóch jegomościów. Byli to poważni obywatele, o przyjemnej powierzchowności; zdjąwszy kapelusze, stanęli przy biurku Scrooge'a. Trzymając w rękach portfele i papiery, skłonili mu się uprzejmie.\\r\\n\\r\\n— Firma Scrooge i Marley, jeżeli się nie mylę? — zapytał jeden z nich, zaglądając do swej listy. — Czy mam przyjemność mówić z panem Scrooge czy z panem Marleyem?\\r\\n\\r\\n— Mister Marley umarł już siedem lat temu — odparł Scrooge. — Właśnie dziś w nocy upłynie siedem lat, jak Marley umarł.\\r\\n\\r\\n— Nie wątpimy, że jego następca godnie reprezentuje jego szczodrobliwość — powiedział ten sam gość, przedstawiając swoje pełnomocnictwo do zbierania ofiar dla biednych.\\r\\n\\r\\nZaiste, nie mylił się, gdyż Scrooge i Marley były to dwie bliźniacze dusze. Słysząc niemiły wyraz „szczodrobliwość”, Scrooge zmarszczył brwi, potrząsnął głową i zwrócił dokumenty jałmużnikowi.\\r\\n\\r\\n— Z okazji tak wielkiej uroczystości, panie Scrooge — mówił ów jegomość, nie zważając na to i ujmując pióro — ludzie zamożniejsi nie uchylają się od wsparcia nędzarzy i wydziedziczonych, którzy teraz właśnie, podczas silnych mrozów, na wielkie są narażeni cierpienia. Jest to zresztą prostym obowiązkiem zamożnych przychodzić z pomocą bliźnim pozbawionym możliwości zaspokojenia podstawowych potrzeb życiowych…\\r\\n\\r\\n— Alboż nie ma więzień? — przerwał mu Scrooge.\\r\\n\\r\\n— Niestety, mamy ich jeszcze bardzo wiele! — odparł jałmużnik, odkładając na bok pióro.\\r\\n\\r\\n— A przytułki, domy pracy i domy poprawy, czy te instytucje przestały istnieć? — zapytał znów Scrooge.\\r\\n\\r\\n— I one, oczywiście, istnieją, chociaż należy pragnąć, żeby się stały niepotrzebne.\\r\\n\\r\\n— A zatem wszystkie te instytucje istnieją i są czynne? — badał gościa w dalszym ciągu Scrooge.\\r\\n\\r\\n— Są bardzo czynne, bez chwili wypoczynku — brzmiała odpowiedź.\\r\\n\\r\\n— Chwała Bogu! Pańskie żądanie i to, co pan na wstępie powiedziałeś, przyprawiło mnie o obawę, że coś wstrzymało ich użyteczną działalność. Bardzo mnie cieszy, że tak nie jest. Zachwycony jestem moją omyłką.\\r\\n\\r\\n— Ponieważ wiadomo powszechnie, że instytucje wspomniane, pomimo usilnych zabiegów, nie są w stanie po chrześcijańsku zaspokoić potrzeb ani duchowych, ani cielesnych wielkich mas nędzarzy, przychodzimy im z pomocą, zbierając ofiary na dostarczenie choć najbiedniejszym jadła, napojów i środków do ogrzania zlodowaciałych ich mieszkań. Wybieramy ten czas, ponieważ w te wielkie święta bieda najwięcej daje się we znaki, a dostatek najwięcej się raduje i używa. Na jaką sumę mam pana zapisać?\\r\\n\\r\\n— Proszę mnie wcale nie zapisywać — odpowiedział Scrooge.\\r\\n\\r\\n— Rozumiem, życzysz pan sobie pozostać ofiarodawcą bezimiennym?\\r\\n\\r\\n— Życzę sobie, aby mnie zostawiono w spokoju — rzekł Scrooge. — Skoro mnie panowie pytacie o moje życzenia, oto jest odpowiedź. Nie cieszę się ani używam sam podczas świąt Bożego Narodzenia i nie stać mnie na to, abym przyczyniał się do wesołości i używania próżniaków. Wspieram instytucje, o których wspomniałem; kosztują mnie one dosyć; tam niech więc udadzą się ci, którym nie jest dobrze we własnych domach.\\r\\n\\r\\n— Wielu nie może się tam dostać, a wielu wolałoby raczej umrzeć, niż tam się znaleźć — zauważył jałmużnik.\\r\\n\\r\\n— Skoro wielu wolałoby raczej umrzeć — odparł Scrooge — niechże to uczynią i tym sposobem zmniejszą nadmiar ludności. Zresztą, proszę wybaczyć, ja się na tych sprawach nie znam i w ogóle mało mnie one obchodzą.\\r\\n\\r\\n— Możesz się pan z nimi zapoznać bardzo łatwo, trzeba tylko trochę serca i dobrej woli.\\r\\n\\r\\n— Ani myślę, to nie mój interes. Wystarcza, jeżeli człowiek zna i rozumie swój własny interes i nie miesza się do cudzego. Mój pochłania mnie całkowicie. Zatem: mam honor pożegnać szanownych panów.\\r\\n\\r\\nJałmużnicy, widząc, że nic tu nie wskórają, wzruszyli tylko ramionami i wyszli. Scrooge zaś zabrał się do pracy w znacznie lepszym niż zazwyczaj usposobieniu.\\r\\n\\r\\nTymczasem mgła i ciemność tak zgęstniały, że na ulicach zjawili się ludzie i biegali z pozapalanymi latarniami, ofiarując się iść przed końmi ciągnącymi powozy i prowadzić je po właściwej drodze. Starożytna wieża kościoła, z której gotyckiego okna ciekawie spoglądał wciąż na Scrooge'a stary rozbity dzwon, zniknęła i ów dzwon wybijał godziny oraz kwadranse wśród mgły z tak silnymi wibracjami, jak gdyby mu zęby szczękały z zimna.\\r\\n\\r\\nMróz bowiem z każdą niemal chwilą się wzmagał.\\r\\n\\r\\nNa rogu głównej ulicy robotnicy naprawiający rury gazowe rozpalili wielkie ognisko, wokoło którego zebrała się gromadka obdartych mężczyzn i dzieci; grzali oni swe skostniałe ręce i mrużyli oczy, rozkoszując się przyjemnym ciepłem. Ponieważ kranu wodociągowego nie zamknięto, przeto wypływająca z niego woda niebawem krzepła, tworząc ponure kręgi lodu. Na wystawach sklepów gałązki i jagody ostrokrzewu pękały w cieple lamp, które oświecały też blade twarze przechodniów. Składy drobiu i wiktuałów pourządzały tak imponujące widowiska, że zdawało się, iż pozioma myśl kupna, sprzedaży i targu nie może mieć z nimi nic wspólnego.\\r\\n\\r\\nLord major we wspaniałym pałacu swoim wydawał rozkazy pięćdziesięciu kucharzom i piwniczym, aby przystroili stół świąteczny, jak na dom takiego dygnitarza przystało; nawet ów nędzny krawiec, którego przed tygodniem ten dygnitarz skazał na pięć szylingów kary za pijaństwo i awanturowanie się po ulicy, przygotowywał na swym poddaszu jutrzejszy pudding, a jego wychudła żona wyszła z nie mniej wychudłym dzieckiem po sprawunki do miasta.\\r\\n\\r\\nMgła i mrok coraz bardziej się zwiększały. Zimno przejmowało do kości. Gdyby dobry święty Dustan dotknął takim zimnem nosa złego ducha, zamiast używać swej zwykłej broni, szatan z pewnością narobiłby wrzasku na cały świat.\\r\\n\\r\\nPewien młodociany właściciel małego, chudego nosa, nadgryzanego i chrupanego przez głodne zimno tak, jak psy chrupią kości, pochylił się przy dziurce od klucza do drzwi wejściowych kantoru Scrooge'a, aby szanownego przedstawiciela firmy uraczyć pieśnią świąteczną; lecz zaledwie zdążył wyśpiewać pierwsze wyrazy:\\r\\n\\r\\n\\r\\n„Boże, błogosław cię, dobry panie!\\r\\nNiech ci nic nie zamąci radości…”\\r\\n\\r\\nScrooge pochwycił linię z taką energią i tak groźnym ruchem, że śpiewak uciekł przerażony, przekładając nad ową dziurkę od klucza więcej przyjazną mgłę, a nawet więcej przyjazny mróz.\\r\\n\\r\\nWreszcie nadeszła godzina zamknięcia kantoru.\\r\\n\\r\\nScrooge z niechęcią opuścił swój stołek i w milczeniu dał znak pomocnikowi, który natychmiast zgasił świecę i włożył kapelusz na głowę.\\r\\n\\r\\n— Sądzę, że pan życzysz sobie być wolny przez cały dzień jutrzejszy? — zapytał Scrooge.\\r\\n\\r\\n— Jeśli pan uważa to za właściwe… — szepnął nieśmiało pomocnik.\\r\\n\\r\\n— Ja wcale nie uważam tego za właściwe. Tak… nie widzę w tym nic właściwego. Jestem pewny, że gdybym potrącił panu z pensji należność za ten dzień, uczułbyś się pan pokrzywdzony?\\r\\n\\r\\nPomocnik uśmiechnął się łagodnie.\\r\\n\\r\\n— A jednak — ciągnął Sorooge — pan nawet nie pomyślisz o tym, że ja mogę się uczuć pokrzywdzony, płacąc panu całkowite wynagrodzenie za dzień świąteczny.\\r\\n\\r\\nPomocnik zauważył lękliwie, że święto Bożego Narodzenia przypada raz do roku.\\r\\n\\r\\n— Liche to usprawiedliwienie okradania kieszeni swego pracodawcy każdego 25 grudnia — zrzędził Scrooge, zapinając palto aż pod brodę. — Mniejsza z tym. Ważniejsze jest to, żebyś pan, zmarnowawszy na próżniactwie cały ten dzień jutrzejszy, przyszedł do zajęcia wcześniej dnia następnego.\\r\\n\\r\\nPomocnik przyrzekł zastosować się do tego żądania, po czym Scrooge wyszedł, wciąż mrucząc gderliwie.\\r\\n\\r\\nKantor został zamknięty w mgnieniu oka i pomocnik, otuliwszy szyję białym szalikiem, którego końce zwieszały mu się poniżej pasa (biedak nie miał palta…), wesoło wybiegł na ulicę. Chcąc uczcić wieczór wigilijny, przejechał się ze dwadzieścia razy po lodzie na Cornhill, będąc ostatnim w szeregu ochotników bezpłatnej ślizgawki, następnie popędził do domu przy Camden Town tak szybko, jak mógł, aby się jeszcze zabawić z dziećmi w „ciuciubabkę”.\\r\\n\\r\\nScrooge spożył bardzo skromny obiad w posępnej garkuchni, do której stale uczęszczał, a przeczytawszy wszystkie znajdujące się tam dzienniki i urozmaiciwszy sobie resztę wieczoru przejrzeniem swych notatek handlowych, udał się do domu.\\r\\n\\r\\nZajmował lokal, w którym ongiś mieszkał jego zmarły wspólnik. Składał się on z szeregu ponurych i pustych pokojów, a mieścił się w starym, ciemnym budynku, wznoszącym się przy końcu głuchego jakiegoś zaułka. Wielki ten dom tak nie harmonizował z wąską i krótką uliczką, że można było przypuszczać, iż znalazł się tu przypadkowo, bawiąc w czasie swej młodości z innymi domami w „chowanego”, a zapomniawszy drogi powrotnej, pozostał tu już na zawsze.\\r\\n\\r\\nDziś jest on stary i ponury. Oprócz Scrooge'a nikt w nim nie mieszkał. Reszta lokali była wynajęta na biura i kantory. Dziedziniec domu był tak ciemny, że nawet Scrooge, który znał każdy kamień, zmuszony był przechodzić go po omacku. Mgła i szron osnuły czarną bramę tak szczelnie, iż zdawało się, jakoby duch smutku siedział na jej progu w ciężkiej zadumie.\\r\\n\\r\\nNie ulega wątpliwości, że nie było nic szczególnego w kołatce wiszącej przy furtce tej bramy, chyba to, że była bardzo wielka. Pewne jest również, że Scrooge widywał ją każdego dnia rano i wieczorem, podczas swego długoletniego zamieszkiwania w tym domu. Pewne jest wreszcie, iż tak mało posiadał w sobie tego, co się nazywa fantazją, jak może żaden człowiek w Londynie, nie wyłączając nawet — a to jest śmiałe słowo — członków parlamentu i rady miejskiej. Należy jeszcze mieć na względzie, że Scrooge nie pomyślał o Marleyu ani przez chwilę od czasu, kiedy wspomniał o jego śmierci tegoż właśnie popołudnia. A teraz niechże mi ktokolwiek raczy wyjaśnić, jeżeli zdoła, jak to się stało, że Scrooge, wsunąwszy klucz w zamek drzwi, zobaczył zamiast kołatki twarz Marleya…\\r\\n\\r\\nTak, twarz zmarłego Marleya.\\r\\n\\r\\nNie była ona otoczona, jak inne przedmioty na ulicy — nieprzeniknioną ciemnością, przeciwnie, otaczało ją słabe światło, które zdawało się z niej promieniować. Nie miała ona ani groźnego, ani przerażającego wyrazu, spoglądała na Scrooge'a tak, jak zwykle spoglądał Marley na niego za życia: podniósłszy okulary na czoło. Włosy były dziwnie zmierzwione, jakby gwałtownym wichrem lub silnym strumieniem pary, a oczy, choć szeroko otwarte, były tępe, martwe, co, w połączeniu z szarą barwą skóry, czyniło tę twarz odrażającą. Zdawało się jednak, że przerażenie, jakie budził ten widok, pochodziło nie z samej twarzy, ani też z jej wyrazu, lecz wywoływał je inny jakiś, niezwykły powód.\\r\\n\\r\\nGdy Scrooge zaczął uważniej przypatrywać się zjawisku, zniknęło ono i pozostała dobrze mu znana kołatka.\\r\\n\\r\\nMijalibyśmy się z prawdą, utrzymując, że Scrooge nie był tym zjawiskiem wstrząśnięty i że nie doznał uczucia przerażenia, które mu było obce od dzieciństwa. Lecz rychło się opanował, odzyskał zimną krew, ujął za klucz, który przed chwilą puścił, obrócił go śmiało, otworzył drzwi, wszedł do sieni i zapalił świecę.\\r\\n\\r\\nZatrzymał się chwilę w niepewności, zanim zamknął drzwi i naprzód obejrzał się uważnie poza siebie, jak gdyby obawiał się ujrzeć tył głowy Marleya wystającej z drzwi do sieni. Lecz na tylnej stronie drzwi nie było nic, prócz śrub i gwoździ utrzymujących kołatkę; mruknął więc coś niezrozumiale i zatrzasnął drzwi.\\r\\n\\r\\nTrzask rozległ się po domu jak grzmot. Każdy pokój na piętrze i każda beczka w piwnicy zdawały się odpowiadać mu osobnym echem. Scrooge nie był człowiekiem, którego by podobne odgłosy zatrwożyć mogły. Zaryglował więc drzwi i przeszedł spokojnie przez sień; idąc na górę po schodach, posuwał się z wolna, objaśniając świecę.\\r\\n\\r\\nMoże który z czytelników wyobrazi sobie, że były to wspaniałe schody z dawnych czasów, gdzie łatwo by się zmieściła kareta zaprzężona w szóstkę koni. Otóż mogę wam zaręczyć, że schody prowadzące do mieszkania Scrooge'a były jeszcze szersze. Zmieściłby się na nich nawet karawan, oczywiście ustawiony w poprzek, orczykiem do ściany, a tylnymi kołami do poręczy. I nie tylko zmieściłby się, ale zostałoby jeszcze sporo miejsca. To właśnie mogło być powodem, że Scrooge'owi zdawało się istotnie, że widzi przed sobą karawan posuwający się w górę. Pół tuzina ulicznych lamp gazowych nie oświetliłoby dostatecznie tych schodów, można więc przypuszczać, że przy jednej mdłej świeczce, którą Scrooge sobie przyświecał, było dosyć ciemno i ponuro.\\r\\n\\r\\nAle Scrooge szedł na górę, nic sobie z tego nie robiąc. Ciemność jest tania, a taniość była słabą stroną Scrooge'a. Znalazłszy się w mieszkaniu, zanim zamknął i zaryglował ciężkie drzwi, przeszedł się po pokojach dla stwierdzenia, czy wszystko jest w porządku. Być może, iż tajemnicze przeistoczenie się kołatki skłoniło go do tej ostrożności.\\r\\n\\r\\nBawialnia, jadalnia, sypialnia, schowanko — wszystkie te pomieszczenia znalazł w zupełnym porządku. Nikogo pod stołem, nikogo pod sofą, mały ogień na kominku, na stole talerz i łyżka, mały rondelek z kleikiem (Scrooge dostał z przeziębienia kataru) na maszynce kuchennej. Nikogo pod łóżkiem, nikogo w komórce, nikogo w szlafroku, wiszącym na ścianie w podejrzany sposób. W schowanku nic osobliwego. Stare obuwie, dwa kosze na ryby, dwie zdarte szczotki, umywalnia na trzech nogach i pogrzebacz.\\r\\n\\r\\nZupełnie uspokojony, Scrooge zamknął drzwi na dwa spusty, co nie było jego zwyczajem i tak ubezpieczywszy się od wszystkich możliwych niespodzianek, zdjął chustkę z szyi, włożył szlafrok, pantofle i szlafmycę, po czym usiadł przed kominkiem, zabierając się do spożycia kleiku.\\r\\n\\r\\nSzczerze mówiąc, ogień na kominku był istotnie bardzo marny, zgoła niewystarczający na tak mroźną porę. Scrooge musiał przysunąć się bardzo blisko i długo czekać, zanim uczuł nieco ciepła z tak skromnej garstki paliwa.\\r\\n\\r\\nKominek był stary, zbudowany dawno temu przez jakiegoś holenderskiego kupca i wyłożony dziwacznymi flamandzkimi kaflami, przedstawiającymi różne sceny z Pisma Świętego. Był tam Kain i Abel, córki faraona, królowa Saba, anielscy posłańcy zstępujący z nieba po schodach z obłoków do pierzyn podobnych; był Abraham, Baltazar i apostołowie wybierający się na morze w łodziach kształtu sosjerek; były wreszcie setki innych postaci, mogących zająć uwagę Scrooge'a. A jednak twarz Marleya, zmarłego siedem lat temu, zjawiła się przed jego oczyma, zasłaniając sobą wszystko. Gdyby wszystkie owe kafle kominka były zupełnie czyste i gdyby posiadały własność pokrywania swej gładkiej powierzchni obrazami bezładnych myśl Scrooge'a, wówczas na każdym z nich zjawiłaby się podobizna twarzy zmarłego Marleya.\\r\\n\\r\\n— Głupstwo! — mruknął Scrooge i machnąwszy ręką, zaczął się przechadzać po pokoju.\\r\\n\\r\\nPo pewnym czasie usiadł znowu.\\r\\n\\r\\nOparłszy głowę o poręcz krzesła, spojrzał przypadkiem na dzwonek, od dawna nieużywany, łączący pokój, w którym Scrooge teraz siedział, z pokojem na najwyższym piętrze domu, również od dawna opuszczonym. Spojrzawszy — osłupiał, spostrzegł bowiem, że dzwonek zaczyna się poruszać. Z początku poruszał się tak wolno, że zaledwie słychać go było; wkrótce jednak zabrzmiał głośno, a na jego hasło odpowiedziały wszystkie dzwonki w całym domu.\\r\\n\\r\\nTrwało to wszystko pół minuty, może minutę, ale krótka ta chwila wydała się Scrooge'owi nieskończenie długa. Naraz dzwonki ucichły jednocześnie, jak jednocześnie zabrzmiały. Potem, wśród grobowej ciszy, odezwało się gdzieś w piwnicy przytłumione brzęczenie i łoskot, jak gdyby ktoś wlókł ciężkie łańcuchy po beczkach z winem. Wtedy Scrooge przypomniał sobie, że duchy w nawiedzanych przez nie domach zjawiają się zwykle, wlokąc za sobą łańcuchy.\\r\\n\\r\\nNagle drzwi piwnicy otworzyły się z głośnym hukiem, a wtedy Scrooge usłyszał głośniejsze brzęczenie; wyszło ono z piwnicy, zaczęło powoli wstępować po schodach, a wreszcie zatrzymało się przy drzwiach jego pokoju.\\r\\n\\r\\n— Ależ to głupstwo! — mruczał Scrooge. — Nie wierzę, nie mogę wierzyć, żeby to była rzeczywistość.\\r\\n\\r\\nW tej chwili pobladł z przerażenia, gdy owo coś brzęczącego, nie otwierając drzwi, weszło do pokoju i posuwało się z wolna ku niemu. Zamierający płomień na kominku wyciągnął się, zajaśniał, podskoczył, jakby wołając:\\r\\n\\r\\n— Poznaję go, to duch Marleya!\\r\\n\\r\\nPo czym znów wygasł.\\r\\n\\r\\nTak, to był on. Ta sama twarz, zupełnie ta sama. I ubrany był zupełnie tak, jak się zwykle ubierał Marley. Ten sam harcap, ta sama kamizelka, te same spodnie i buty; chwosty przy butach dziwnie były najeżone, jak również harcap, poły surduta i włosy na głowie…\\r\\n\\r\\nWidmo wlokło za sobą długi łańcuch, który obejmował je w pasie i obwijał jeszcze kilkakrotnie; był on utworzony (Scrooge dobrze mu się przypatrzył) z kas metalowych, kluczy i zamków, ksiąg kupieckich, aktów i mocnych, stalowych sakiewek. Cała postać widma była tak przezroczysta, że Scrooge widział poprzez nią dwa guziki na tyle surduta.\\r\\n\\r\\nScrooge często słyszał, jak mówiono, że Marley nie miał serca ani wnętrzności, ale nigdy temu dotąd nie wierzył.\\r\\n\\r\\nI teraz jeszcze nie wierzył, chociaż przeglądał na wskroś zjawisko, chociaż widział je tuż przed sobą, chociaż czuł lodowaty chłód jego martwych oczu, chociaż zainteresował go gatunek płótna chustki, która obwiązywała twarz widma, czego Marley za życia nie zwykł był czynić. Wciąż jeszcze nie wierzył w to, co widział i usiłował przeczyć swoim zmysłom.\\r\\n\\r\\n— Co to znaczy? — zapytał wreszcie zwykłym swoim, zimnym, mrukliwym tonem. — Czego chcesz ode mnie?\\r\\n\\r\\n— Wiele! Bardzo wiele! — odparło widmo.\\r\\n\\r\\nGłos był Marleya; nie można było o tym wątpić.\\r\\n\\r\\n— Kto jesteś?\\r\\n\\r\\n— Zapytaj raczej: kim byłem — zabrzmiała głucha, przytłumiona odpowiedź.\\r\\n\\r\\n— Kimże więc byłeś? — zapytał Scrooge, podnosząc głos. — Jak na ducha, jesteś bardzo drobiazgowy.\\r\\n\\r\\n— Za życia byłem twoim wspólnikiem, Jakubem Marleyem.\\r\\n\\r\\n— Czy możesz… czy chcesz usiąść? — zapytał znów Scrooge, spoglądając na widmo z powątpiewaniem, nie wierząc uszom własnym.\\r\\n\\r\\n— Mogę.\\r\\n\\r\\n— Uczyń to więc.\\r\\n\\r\\nScrooge zapytał o to umyślnie, gdyż nie był pewny, czy istota tak przejrzysta może usiąść na krześle; czuł, że w przeciwnym razie widmo byłoby obowiązane do niezbyt przyjemnych dla niego wyjaśnień. Lecz duch usiadł z przeciwnej strony kominka tak spokojnie i z taką swobodą, jak gdyby to było dla niego rzeczą najzwyklejszą.\\r\\n\\r\\n— Widocznie nie wierzysz we mnie? — zagadnął duch po chwili.\\r\\n\\r\\n— Nie wierzę — odpowiedział Scrooge.\\r\\n\\r\\n— Jakiegoż pragniesz dowodu mego istnienia, oprócz dowodu twoich własnych zmysłów?\\r\\n\\r\\n— Nie wiem.\\r\\n\\r\\n— Dlaczego nie ufasz swoim zmysłom?\\r\\n\\r\\n— Ponieważ często błahostka wyprowadza je z równowagi. Lekka niedyspozycja żołądka czyni z nich oszustów. W rezultacie, możesz być kawałkiem niestrawionej wołowiny, odrobioną musztardy, okruszyną sera, odrobiną niedogotowanego ziemniaka… Pomimo wszystko, wydajesz mi się więcej istotą cielesną niż duchem.\\r\\n\\r\\nScrooge nigdy nie miał skłonności do żartów, a w tej chwili więcej jeszcze niż kiedykolwiek był daleki od żartobliwego usposobienia. Jeżeli usiłował być dowcipny i żartobliwy, to dlatego, by rozerwać samego siebie, zmienić kierunek swych myśli i opanować coraz silniej przejmujący go strach, gdyż głos widziadła wstrząsał go do szpiku kości.\\r\\n\\r\\nScrooge czuł, że siedzieć tak i patrzeć w martwe, szklane oczy widma nie może. Doznawał bowiem udręczeń piekielnych. Jakoż było istotnie coś piekielnego w atmosferze otaczającej widmo. Scrooge nie czuł jej wprawdzie sam, ale o jej istnieniu wątpić nie mógł, gdyż chociaż duch siedział całkiem nieruchomo, jego włosy, poły surduta i chwosty przy butach wciąż się poruszały, jakby pod wpływem gorącego prądu wydobywającego się z rozpalonego pieca.\\r\\n\\r\\n— Widzisz tę wykałaczkę? — zapytał Scrooge, wciąż usiłując otrząsnąć się z gnębiącego go coraz silniej przerażenia oraz odwrócić od siebie choćby na chwilę lodowaty wzrok widma.\\r\\n\\r\\n— Widzę — odparł duch.\\r\\n\\r\\n— Ale nie patrzysz na nią — podchwycił Scrooge.\\r\\n\\r\\n— Mimo to widzę ją — rzekł duch.\\r\\n\\r\\n— Och! — roześmiał się z przymusem Scrooge. — Wystarczy mi połknąć ją, aby przez resztę mych dni, do końca życia, być prześladowanym przez legion złych duchów mojej własnej fabrykacji… Głupstwo, powtarzam! Wierutne, kapitalne głupstwo!\\r\\n\\r\\nZaledwie Scrooge wymówił te słowa, duch zajęczał tak przejmująco i zatrząsł łańcuchami w tak ponury i przerażający sposób, że Scrooge przycisnął się do krzesła, aby nie upaść na ziemię ze strachu. Przerażenie jego doszło do najwyższego stopnia, gdy widmo zdjęło bandaż z głowy, jakby mu było za ciepło w pokoju, i gdy dolna jego szczęka opadła aż na piersi.\\r\\n\\r\\nScrooge upadł wtedy na kolana i zasłonił twarz dłońmi.\\r\\n\\r\\n— Litości! — zawołał. — Straszne zjawisko, dlaczego mnie tak dręczysz?!\\r\\n\\r\\n— Człowieku o przyziemnym umyśle, zaprzątniętym jedynie znikomymi sprawami ziemskimi, wierzysz we mnie teraz czy nie?\\r\\n\\r\\n— Wierzę! — westchnął Scrooge. — Muszę wierzyć. Powiedz mi jednak, dlaczego duchy włóczą się po świecie? Dlaczego przychodzą mnie męczyć?\\r\\n\\r\\n— Obowiązkiem każdego człowieka jest — odparło widmo — ażeby jego dusza zjednoczyła się z duszą jego bliźnich i pozostawała w braterskiej z nimi łączności przez cały czas wędrówki ziemskiej. Ten, który obowiązku tego zaniedbał za życia, musi go wypełnić po śmierci. Duch jego po śmierci musi odbywać wędrówkę po świecie (och, biada mi!) i patrzeć biernie na to wszystko, czego nie może już używać, a czego mógł użyć za życia ku swej radości i szczęściu!\\r\\n\\r\\nTo rzekłszy, widmo znów wydało jęk i znów wstrząsnęło łańcuchami, załamując bezcielesne ręce.\\r\\n\\r\\n— Jesteś w okowach, jak widzę — rzekł Scrooge z drżeniem. — I powiedzże mi: dlaczego?\\r\\n\\r\\n— Noszę łańcuch, który sobie ukułem za życia — odparł duch. — Sam przygotowałem każde jego ogniwo, każdy łokieć tych kajdan. Włożyłem go na siebie dobrowolnie, dobrowolnie nosiłem, a teraz dźwigać go muszę przez wieczność. Czy nie znasz materiału, z którego utworzone są te okowy?\\r\\n\\r\\nScrooge drżał coraz bardziej.\\r\\n\\r\\n— A może chciałbyś poznać — ciągnął duch — wagę i długość łańcucha, który sam dźwigasz? Co? Siedem lat temu był tak ciężki i tak długi, jak mój. Od tego czasu jednak pracowałeś usilnie, ażeby go doprowadzić do kolosalnych rozmiarów. O tak, twój łańcuch to ogrom potężny!\\r\\n\\r\\nScrooge obejrzał skwapliwie swoją osobę, obawiając się, czy nie ujrzy dokoła niej pięćdziesięciu lub sześćdziesięciu metrów żelaznego powroza; lecz jakoś nic podobnego nie dostrzegł.\\r\\n\\r\\n— Jakubie Marleyu — odezwał się błagalnie — stary Jakubie Marleyu, mój dobry przyjacielu, powiedz mi wszystko, co wiesz! Pociesz mnie, Jakubie, choć słówkiem!\\r\\n\\r\\n— Nie mogę — odrzekł duch. — Pociecha przychodzi z innych sfer, Ebenezerze Scrooge, bywa przysyłana przez innych posłańców, innym rodzajom ludzi. Nie mogę ci też powiedzieć wszystkiego, co bym pragnął. Wolno mi wyjawić ci niewiele więcej. Przy tym nie rozporządzam czasem. Nie wolno mi nigdy odpocząć, nie mogę pozostawać w jednym miejscu, nie mogę zatrzymać się nigdzie. Dusza moja za życia nigdy nie wyszła poza ściany naszego kantoru (uważaj, co mówię!) nigdy nie wyjrzała poza ciasny zakres naszych marnych interesów. Wiesz o tym dobrze. Dlatego skazany zostałem po śmierci na nieskończoną, niewymownie dręczącą wędrówkę…\\r\\n\\r\\nScrooge, wpadając w zamyślenie, miał zawsze zwyczaj wkładać ręce w kieszenie spodni. I teraz, rozmyślając nad słowami ducha, uczynił to samo, nie odważając się jednak podnieść oczu i nie wstając z klęczek.\\r\\n\\r\\n— Musiałeś się bardzo opóźniać za życia, Jakubie — zauważył tonem zatroskanego ważnym szczegółem finansisty, lecz z pokorą i szacunkiem.\\r\\n\\r\\n— Nie inaczej! — potwierdził duch.\\r\\n\\r\\n— Nieżywy od siedmiu lat — szeptał Scrooge — i przez cały ten czas w podróży!\\r\\n\\r\\n— Przez cały ten czas — znów potakiwał duch. — Bez wytchnienia, bez odpoczynku, a przy tym ustawiczne wyrzuty sumienia, niewypowiedzianie straszne tortury!\\r\\n\\r\\n— Jak prędko podróżujesz? — badał Scrooge.\\r\\n\\r\\n— Na skrzydłach wiatru.\\r\\n\\r\\n— Musiałeś zatem przebyć przez lat siedem olbrzymią przestrzeń — rzekł Scrooge.\\r\\n\\r\\nZasłyszawszy to, duch jęknął po raz trzeci i zabrzęczał swym łańcuchem w głuchej ciszy nocy tak straszliwie, że stróż nocny miałby słuszny powód aresztować go za zakłócenie spokoju publicznego.\\r\\n\\r\\n— O, ja nieszczęsny, podwójnie ujarzmiony niewolnik! — wyrzekało widmo. — Nie wiedziałem, iż wieki nieustannej pracy, dokonywanej przez nieśmiertelne istoty dla tej ziemi, muszą zlać się z wiecznością, nim zamierzone dobro zostanie osiągnięte… Nie wiedziałem, że każdy człowiek powinien ofiarować część swej pracy dla wielkiego dzieła ludzkości, współdziałać w doskonaleniu go. Nie wiedziałem, że żaden żal, nawet najgłębszy, nie może być zadośćuczynieniem za źle spędzone życie, nie może okupić jednego nawet ominięcia sposobności spełnienia dobrego uczynku! A ja właśnie tym grzeszyłem! Ja właśnie byłem taki za życia!\\r\\n\\r\\n— Przecież ty, Jakubie, byłeś zawsze pilnym i dobrym pracownikiem… — bąknął Scrooge, stosując te słowa do siebie — zawsze sumiennie chodziłeś około interesu…\\r\\n\\r\\n— Interes! — przerwał duch, załamując znów ręce. — I to właśnie było moim błędem, moim grzechem! Ludzkość powinna była być moim interesem; dobroczynność, litość, wyrozumiałość i łagodność powinny były być moim interesem. To przede wszystkim powinienem był mieć na względzie. Sprawy osobiste, sprawy mego handlu, wszelkiego rodzaju spekulacje: to wszystko należało uważać za rzecz drugorzędnego znaczenia, za znikomą kroplę w olbrzymim oceanie obowiązku dla dobra ludzkości.\\r\\n\\r\\nPrzy tych słowach, jak gdyby chcąc dosadniej wyrazić bezowocność swej spóźnionej skruchy i swoich wyrzekań, podniósł rękę z łańcuchem, jak mógł najwyżej, i z zamachem opuścił ją po chwili.\\r\\n\\r\\n— W tej porze roku — podjął znowu — cierpię najbardziej. Dlaczegóż za życia szedłem przez tłumy swych bliźnich z oczyma zwróconymi w dół, wciąż zajęty własnymi tylko, marnymi sprawami, nie podnosząc nigdy wzroku ku niebiosom, gdzie błyszczy teraz ta błogosławiona gwiazda betlejemska, która wiodła Mędrców ze Wschodu do ubogiej stajenki? Czyż nie było dosyć ubogich domostw, do których byłaby mnie zawiodła?!\\r\\n\\r\\nScrooge był przerażony, słysząc Marleya przemawiającego w ten sposób.\\r\\n\\r\\n— Słuchaj mnie — zawołał duch. — Czas mój prawie już upłynął.\\r\\n\\r\\n— Owszem, słucham cię z uwagą — rzekł Scrooge. — Ale, Jakubie, nie bądź za srogi dla mnie! Nie bądź też, Jakubie, tak kwiecisty w mowie, powiedz krótko i węzłowato, o co ci chodzi?\\r\\n\\r\\n— Jakim sposobem staję przed tobą w postaci widocznej, którą możesz rozpoznać, tego nie wolno mi powiedzieć. Wiedz, że zbliżałem się do ciebie niewidzialny często, bardzo często…\\r\\n\\r\\nWcale niemiła ta wiadomość sprowadziła na czoło Scrooge'a pot kroplisty.\\r\\n\\r\\n— Zapewniam cię, że nie jest to lekka część mej kary — ciągnął duch. — Przyszedłem, aby cię ostrzec i zawiadomić, że możesz jeszcze uniknąć mego losu. Sposobność ku temu ja ci nastręczę, Ebenezerze.\\r\\n\\r\\n— Ty byłeś zawsze moim dobrym przyjacielem — rzekł Scrooge. — Dziękuję ci, Jakubie!\\r\\n\\r\\n— Odwiedzą cię — mówił dalej Marley — trzy duchy.\\r\\n\\r\\nTwarz Scrooge'a z przerażenia stała się również blada jak bezcielesne oblicze widma.\\r\\n\\r\\n— Czy to ma być sposobność i nadzieja, o których wspominałeś, Jakubie? — zapytał drżącym głosem.\\r\\n\\r\\n— Tak.\\r\\n\\r\\n— W takim razie, drogi Jakubie, może lepiej dać temu pokój — rzekł Scrooge. — Zdaje mi się… to jest… wolę skwitować ze wszystkiego.\\r\\n\\r\\n— Bez tych odwiedzin — kończył duch — nie możesz uniknąć mego nieszczęsnego losu. Bądź gotów na przyjęcie pierwszych odwiedzin jutro, gdy zegar uderzy pierwszą po północy.\\r\\n\\r\\n— Czy nie mogliby przyjść wszyscy ci goście razem, tak żebym się z nimi mógł prędzej załatwić? — szepnął Scrooge.\\r\\n\\r\\n— Drugi zjawi się następnej nocy, o tej samej godzinie. Trzeci znów następnej nocy, gdy zegar wybije dwunastą. Nie spodziewaj się widzieć mnie więcej. Radzę ci, żebyś dla swego własnego dobra zapamiętał to wszystko, coś dzisiaj ode mnie usłyszał.\\r\\n\\r\\nWypowiedziawszy te słowa, widmo wzięło swoją chustkę ze stołu i obwiązało nią jak poprzednio twarz swoją. Scrooge domyślił się tego po kłapnięciu, jakie wydały zęby, skoro bandaż zbliżył do siebie obie szczęki. Gdy ośmielił się znowu podnieść oczy, ujrzał gościa zza grobu w pozycji stojącej, z nawiniętym na rękach łańcuchem.\\r\\n\\r\\nPo chwili widmo zaczęło cofać się tyłem, a za każdym jego krokiem okno otwierało się powoli, tak że było już szeroko otwarte, gdy duch znalazł się tuż przy nim.\\r\\n\\r\\nWtedy duch dał znak Scrooge'owi, aby się zbliżył, co też on uczynił. Kiedy się znaleźli o dwa kroki od siebie, duch Marleya podniósł rękę, nie pozwalając Scrooge'owi zbliżyć się więcej. Scrooge nagle zatrzymał się.\\r\\n\\r\\nUczynił to nie tyle z uległości, ile ze zdumienia i strachu, ponieważ w chwili, gdy duch podniósł rękę, usłyszał jakieś nieokreślone głosy w powietrzu: jakby jęki rozpaczne, jakby skargi niewypowiedzianie bolesne, jakby lamenty żalu i skruchy… Duch słuchał czas pewien, potem przyłączył się do żałobnego chóru i wypłynąwszy przez okno, znikł wśród ciemności bezgwiezdnej, mroźnej nocy.\\r\\n\\r\\nScrooge, zaciekawiony i przerażony, wyjrzał przez okno.\\r\\n\\r\\nPowietrze było zapełnione milionami widm, błądzącymi we wszystkich kierunkach z gorączkowym pośpiechem i jęczącymi żałośnie. Wszystkie dźwigały takie same łańcuchy, jak duch Marleya; niektóre (mogły to być występne rządy) były skute razem; ani jedno nie było bez okowów. Wielu Scrooge znał dobrze za ich życia. Poznał, między innymi, dokładnie pewnego starego ducha w białej kamizelce, z olbrzymią żelazną szafą przytwierdzoną do kostek, który skarżył się z rozpaczą, iż nie może pomóc biedniej, siedzącej na progu domu. Widoczne było, że wszystkie te widma cierpiały straszną karę dlatego, ponieważ za życia uchylały się od obowiązku pracy dla dobra ludzkości. Teraz, po śmierci, mimo najgorętszych pragnień, nie mogły naprawić zła.\\r\\n\\r\\nCzy te istoty rozpłynęły się w mgłę, czy też mgła zasłoniła je, Scrooge nie mógł zdać sobie sprawy z tego. Wiedział tylko, że znikły, że głosy ich rozbrzmiewać przestały i że noc stała się taka sama jak wtedy, gdy wracał do domu.\\r\\n\\r\\nScrooge zamknął okno i starannie zbadał drzwi, przez które wszedł duch Marleya. Były zamknięte na dwa spusty, jak je zamknął własnymi rękami. Chciał już powiedzieć zwykłe swoje: „Głupstwo!” — ale zatrzymał się przy pierwszej sylabie. Uczuł się naraz bardzo znużony. Może to był skutek doznanych wrażeń, może skutek pracy całodziennej, może skutek wizji spoza grobu i męczącej rozmowy z duchem, może wreszcie skutek późnej godziny — dość, że rzucił się na łóżko w ubraniu i natychmiast zasnął.\\r\\n\\r\\n\\r\\n\\r\\nII. \\r\\nPierwszy z trzech duchów\\r\\n\\r\\nKiedy Scrooge obudził się, było tak ciemno, że wyglądając z łóżka, mógł zaledwie odróżnić przejrzyste okno od ciemnych ścian pokoju.\\r\\n\\r\\nW chwili, gdy usiłował przeniknąć ciemność swymi bystrymi niby u łasicy oczyma, zegar wieżowy sąsiedniego kościoła wybił cztery kwadranse. Słuchał pilnie: która też następnie wybije godzina?\\r\\n\\r\\nKu wielkiemu jego zdziwieniu, ciężki dzwon wybił sześć, siedem, osiem i tak dalej aż do dwunastu. Wtedy zatrzymał się. Dwunasta? To być nie może. Było przecież już po drugiej, gdy poszedł spać. Zegar mylił się. Lód musiał się dostać między jego koła i tryby. Dwunasta!\\r\\n\\r\\nPrzycisnął sprężynę swego repetiera w celu skontrolowania ogłupiałego zegara, lecz repetier także wybił dwunastą, a potem zatrzymał się.\\r\\n\\r\\n— To niepodobna — mruczał Scrooge — żebym przespał dzień i część drugiej nocy. Niepodobna również, żeby słońcu przytrafiło się coś nadzwyczajnego, żeby teraz zamiast południa była północ.\\r\\n\\r\\nZaniepokojony, jak mógł najprędzej wygrzebał się z łóżka i zbliżył się po omacku do okna. Musiał rękawem szlafroka zetrzeć naprzód mróz z szyby, zanim mógł ujrzeć cokolwiek, ale i wtedy zobaczył niewiele. Zauważył tylko, że było bardzo mglisto i nadzwyczaj zimno i że nie było słychać ludzi biegnących w różne strony, sprawiających zwykły gwar i hałas, co działoby się niezawodnie, gdyby noc pokonała dzień i zapanowała nad światem. Spostrzeżenie to przyniosło mu wielką ulgę. Interesy załatwiają się we dnie, a nie w nocy. Co by się stało z wekslami Scrooge'a, gdyby już nie było dni, tylko noce? Tak poważna i tak obowiązująca formuła prawna: „Po upływie trzech dni, obowiązuję się zapłacić Ebenezerowi Scrooge'owi lub przekaz mającemu” itp. — stałaby się wówczas utopią, humbugiem amerykańskim.\\r\\n\\r\\nScrooge tedy wrócił do łóżka i zaczął rozmyślać o tym wszystkim, co mu się przytrafiło, lecz pomimo wszelkich wysiłków nie mógł zrozumieć nic. Im więcej wytężał mózg, tym więcej myśli jego się mąciły, a gdy usiłował pozbyć się ich, tym natarczywiej tłoczyły mu się do głowy.\\r\\n\\r\\nDuch Marleya wzburzył go niesłychanie, ile razy po dojrzałej rozwadze dochodził do wewnętrznego przekonania, że to był po prostu sen, myśl jego znów wracała, jak uwolniona od nacisku sprężyna, do dręczącego przedmiotu, znów stawało przed nim natrętne zagadnienie:\\r\\n\\r\\n— Czy to był sen czy rzeczywistość?\\r\\n\\r\\nScrooge leżał, dręczony niepewnością, dopóki zegar nie wybił trzech kwadransów. Wtedy przypomniał sobie nagle, że według zapowiedzi widma Marleya ma się spodziewać odwiedzin jakiegoś ducha o godzinie pierwszej. Postanowił leżeć, nie śpiąc, dopóki zegar nie wybije tej godziny. Wiedział, że dopóki termin oznaczony nie minie, nie będzie mógł oka zmrużyć. Było to tak pewne, jak to że nie mógłby połknąć Księżyca. Wobec tego osądził, iż nic rozsądniejszego przedsięwziąć niepodobna, tylko czekać.\\r\\n\\r\\nPozostałe ćwierć godziny tak mu się dłużyło, iż zdawało mu się, że chyba zdrzemnął się i przespał uderzenie zegara. Lecz niebawem w jego wytężonych uszach rozległo się złowrogie:\\r\\n\\r\\n— Ding-dong!\\r\\n\\r\\n— Kwadrans po dwunastej — zaczął rachować Scrooge.\\r\\n\\r\\n— Ding-dong!\\r\\n\\r\\n— Pół do pierwszej — szepnął Scrooge.\\r\\n\\r\\n— Ding-dong!\\r\\n\\r\\n— Trzy kwadranse na pierwszą — szepnął znów Scrooge.\\r\\n\\r\\n— Ding-dong!\\r\\n\\r\\n— Pierwsza! — zawołał Scrooge tryumfalnie. — Pierwsza i nic! Nikt się nie zjawia!\\r\\n\\r\\nSłowa te wymówił, zanim zegar wybił ten kwadrans ostatni, terminowy; w tej chwili jednak, gdy się rozległo jego głuche, złowieszcze, ponure, groźne uderzenie, cały pokój nagle zajaśniał silnym, jaskrawym blaskiem i kotara łóżka Scrooge'a rozsunęła się.\\r\\n\\r\\nŚciśle mówiąc, kotarę rozsunęła jakaś ręka. I to nie część tej zasłony w nogach albo w połowie łóżka, lecz tę mianowicie, na którą Scrooge miał w tej chwili zwrócone oczy.\\r\\n\\r\\nGdy się to stało, Scrooge przysiadł na łóżku i znalazł się oko w oko z nadziemskim gościem, który się właśnie zjawił i stanął tuż przy ramieniu Scrooge'a.\\r\\n\\r\\nDziwna to była postać. Niby dziecko, a jednak nie tyle podobna do dziecka, ile do starca widzianego przez jakąś dziwną atmosferę, która oddalając go, zmniejszała do rozmiarów dziecka. Włosy, rozwiane i spadające na ramiona i niżej jeszcze, były białe jak włosy starca, gdy twarz, bez śladu nawet zmarszczek, miała cerę świeżą i rumianą, słowem, cerę młodzieńczą. Barki były rozrosłe, ręce długie i muskularne, dłonie tak rozwinięte, że zdawało się, iż posiadają nadzwyczajną siłę. Nogi i stopy, pięknie ukształtowane, były podobnie jak ręce obnażone.\\r\\n\\r\\nZjawisko przybrane było w śnieżnej białości tunikę objętą świetnym pasem, połyskującym jakby tysiącem brylantów. W ręce trzymało gałązkę świeżego, zielonego ostrokrzewu, suknię zaś jego, w dziwniej sprzeczności z tym symbolem zimy, zdobiły świeże kwiaty. Lecz najdziwniejsze ze wszystkiego było to, że z wierzchołka głowy zjawiska wytryskał jasny promień światła, który rozjaśniał wszystko dokoła. W chwilach smutku Duch ten kładł na głowę zamiast czapki wielki kaptur do gaszenia świec, który teraz trzymał pod pachą.\\r\\n\\r\\nDla Scrooge'a jednak, który ze wzrastającym zainteresowaniem przypatrywał się gościowi, nie ów kaptur był największą osobliwością całej postaci. Scrooge'a zdumiewał pas Ducha. Pas ten lśnił skrzył się, połyskiwał i błyszczał raz w jednym miejscu, to znów w drugim, tak że to, co było w danym razie jasne, stawało się za chwilę ciemną plamą i przeciwnie. Cała postać zjawiska odbijała też owe zmiany świetlne, a wskutek tego przedstawiała się co chwila inaczej. To zdawało się mieć jedną tylko nogę, to jedną tylko rękę, to znów parę nóg tylko, to korpus bez głowy, to wreszcie głowę bez korpusu, Zmiany te odbywały się tak szybko, że nie można było dokładnie rozpoznać, gdzie znikały części tej postaci. Prawdopodobnie pochłaniała je ciemność nocy.\\r\\n\\r\\n— Czy ty jesteś tym duchem, którego przyjście mi zapowiedziano? — spytał Scrooge.\\r\\n\\r\\n— Tak, ja nim jestem!\\r\\n\\r\\nGłos był miły, dźwięczny, lecz tak szczególnie słaby, jak gdyby dochodził z oddalenia.\\r\\n\\r\\n— Któż ty jesteś? — badał Scrooge.\\r\\n\\r\\n— Jestem Duchem Wigilijnej Przeszłości.\\r\\n\\r\\n— Bardzo dawnej przeszłości? — zapytał Scrooge, wpatrując się w karlęcą postać zjawiska.\\r\\n\\r\\n— Nie. Duchem twojej Wigilijnej Przeszłości.\\r\\n\\r\\nZapewne Scrooge nie byłby w stanie powiedzieć, gdyby go kto o to zapytał, dlaczego zapragnął widzieć Ducha w osobliwej czapce na głowie. Ale faktem jest, że powstało w nim to życzenie, i to w tak natarczywym stopniu, że nie mógł się pohamować i poprosił Ducha o nakrycie głowy.\\r\\n\\r\\n— Co?! — zawołał Duch. — Chcesz występnymi swymi rękoma jak najprędzej zagasić dobroczynne światło, które ci przynoszę? Czy mało ci jeszcze, że jesteś jednym z tych, których namiętności złożyły się na utworzenie tej czapki i skazały mnie na noszenie jej przez całe wieki, głęboko naciśniętej na uszy?\\r\\n\\r\\nScrooge pokornie wyparł się wszelkiej intencji obrażenia Ducha i zapewnił, że nigdy w życiu świadomie się nie przyczynił do skazania go na taką nieprzyjemność. W końcu odważył się zapytać gościa, co go właściwie sprowadza.\\r\\n\\r\\n— Twoje dobro! — odparł Duch.\\r\\n\\r\\nScrooge wyraził serdeczne podziękowanie, lecz jednocześnie pomyślał, że spokojny, niczym niezamącony sen prowadziłby właściwiej do tego celu.\\r\\n\\r\\nDuch musiał odgadnąć jego myśli, gdyż odezwał się zaraz:\\r\\n\\r\\n— Ściślej mówiąc, sprowadza mnie tu pragnienie twojej poprawy. Jeżeli ci się to nie podoba, biada ci!\\r\\n\\r\\nRzekłszy to, wyciągnął swą dłoń muskularną i dotknął jego ramienia, dodając:\\r\\n\\r\\n— Wstań i pójdź ze mną!\\r\\n\\r\\nScrooge chciał perswadować, że nie jest ubrany, że ma katar, że w takim stanie lepiej jest pozostawać w ciepłym łóżku niż spacerować po nocy, do tego wśród takiego czasu; ale Duch nie pozwolił mu dojść do słowa, wziął go za rękę i pociągnął za sobą. Dotknięcie Ducha, chociaż tak delikatne jak wytwornej damy, nie dopuszczało oporu. Scrooge tedy wstał, lecz widząc, że Duch prowadzi go ku oknu, schwycił go za tunikę, wołając błagalnie:\\r\\n\\r\\n— O, Duchu łaskawy! Ja przecież jestem zwykłym śmiertelnikiem, więc bardzo łatwo mogę upaść…\\r\\n\\r\\n— Dotknę cię moją ręką ot tutaj — rzekł Duch, kładąc rękę na sercu Scrooge'a — a dotknięcie to sprawi, że wytrzymasz cięższe jeszcze próby.\\r\\n\\r\\nPodczas tej uwagi Ducha, przeszli przez ścianę domu i znaleźli się daleko za miastem, na otwartej drodze wiejskiej, z polami po obydwu stronach. Miasto zniknęło zupełnie, nigdzie ani śladu zabudowań. Ciemność i mgła znikły razem z miastem, jaśniał teraz mroźny, lecz pogodny dzień zimowy: Ziemię pokrywał całun śniegu.\\r\\n\\r\\n— Sprawiedliwe nieba! — zawołał Scrooge, rozglądając się dokoła i uderzając w ręce. — Przecież to moja wioska rodzinna… Wychowałem się tutaj, bawiłem się z rówieśnikami… Tak, tu spędziłem lata chłopięce…\\r\\n\\r\\nDuch spoglądał na niego z łagodnym uśmiechem. Lekkie jego, przelotne dotknięcie obudziło uczucia starego Scrooge'a, który teraz chciwie wdychał balsamiczne wonie unoszące się w powietrzu, a każda wskrzeszała w nim tysiące wspomnień, nadziei, radości i trosk — dawno, dawno, zapomnianych…\\r\\n\\r\\n— Twe usta drżą — odezwał się Duch. — A co tam błyszczy na twoim policzku?\\r\\n\\r\\n— Nic! Nic! — wykrztusił wzruszony Scrooge. — Zapewniam cię, że wcale nie czuję obawy. Prowadź mnie, dokąd chcesz!\\r\\n\\r\\n— Poznajesz tę drogę? — zapytał Duch.\\r\\n\\r\\n— Czy ją poznaję?! — zawołał Scrooge z zapałem. — Mógłbym iść po niej z zawiązanymi oczami!\\r\\n\\r\\n— Tym bardziej dziwne, że nie przypomniałeś jej sobie przez tyle lat — zauważył Duch. — Ale idźmy dalej.\\r\\n\\r\\nSzli więc wzdłuż drogi.\\r\\n\\r\\nScrooge poznawał każdy wzgórek, każdą bramę, słup lub drzewo.\\r\\n\\r\\nWreszcie w oddali ukazało się małe miasteczko z mostem, kościołem i wijącą się wdzięcznie srebrną wstęgą rzeczki.\\r\\n\\r\\nJednocześnie zjawiły się kosmate kuce, biegnące ku nim truchtem, z małymi chłopcami na grzbietach, którzy nawoływali wesoło innych chłopców, jadących w wózkach wiejskich. Wszyscy oni byli w doskonałych humorach i tak raźnie, tak ochoczo pokrzykiwali, że cała przestrzeń wypełniła się wesołą muzyką, a zdawało się, że powietrze wtórzyło jej radośnie.\\r\\n\\r\\n— To są tylko cienie przeszłości, cienie rzeczy, które kiedyś istniały — rzekł Duch. — Nas te istoty nie przeczuwają nawet.\\r\\n\\r\\nRozbawieni mali podróżni zbliżali się, a Scrooge poznawał i nazywał każdego z nich po imieniu.\\r\\n\\r\\nByli to jego rówieśnicy, weseli towarzysze lat młodocianych…\\r\\n\\r\\nDlaczego widok ich sprawiał mu niewypowiedzianą radość? Dlaczego, gdy go mijali, jego wzrok, zwykle zimny i surowy, płonął teraz jasno, a serce w piersi biło gwałtownie? Dlaczego, gdy ci dziarscy rozbawieni chłopcy rozstawali się na rozdrożach i życzyli sobie wzajem wesołych świąt Bożego Narodzenia, wesołość wypełniła mu duszę?\\r\\n\\r\\nCzymże były wesołe święta dla Scrooge'a? Precz z wesołymi świętami! Cóż one dobrego przyniosły mu kiedykolwiek?\\r\\n\\r\\n— Szkoła nie jest jeszcze zupełnie pusta — zauważył Duch. — Znajduje się tam jakieś samotne dziecko, zapomniane i opuszczone przez wszystkich.\\r\\n\\r\\nScrooge szepnął, że wie o tym i gorzko zapłakał.\\r\\n\\r\\nMinęli szeroką szosę i dobrze znajomą Scrooge'owi drożyną zbliżyli się do wielkiego gmachu zbudowanego z czerwonej cegły, na którym trzymała się jeszcze wieżyczka z dzwonem.\\r\\n\\r\\nBył to niegdyś wspaniały dom, ale smutne spotkały go losy i teraz przedstawiał wymowne świadectwo znikomości rzeczy doczesnych. Ściany jego zewnętrzne wilgoć przeżarła i mchy pokryły, okna były pobite, bramy i drzwi popróchniałe. Drób gdakał i gospodarował po stajniach, a spichrze, wozownie i szopy porosły chwastem.\\r\\n\\r\\nWnętrze niczym nie przypominało dawnej świetności. Znalazłszy się w ciemnym, ponurym, pełnym śmiecia i błota korytarzu, przez otwarte drzwi ogarniało się wzrokiem cały szereg pokojów pustych i zimnych. Powietrze było przesycane wilgocią, z każdego kąta wyzierało opuszczenie. Zewsząd wiał chłód, mrożący duszę i wskazujący wielki niedostatek.\\r\\n\\r\\nDuch i Scrooge szli przez sień do drzwi umieszczonych w tyle domu. Drzwi same otworzyły się przed nimi, odsłaniając drugą, pustą i posępną izbę zastawioną ławami z gładkich desek i pulpitami. Przy jednym z pulpitów samotny chłopiec czytał coś przy słabo tlejącym ogarku.\\r\\n\\r\\nScrooge zakrył twarz dłońmi i zapłakał: poznał w tym upuszczonym chłopcu samego siebie…\\r\\n\\r\\nNajmniejsze echo w tej pustce, pisk i bieganie myszy za obiciem ścian, krople spadające z na wpół odmarzniętej rynny gdzieś w tylnej części podwórza, słaby szmer bezlistnych gałęzi smutnej topoli, skrzypienie drzwi pustego spichrza, wiszących na naderwanym zawiasie, pryskanie dogasającego na kominku ognia — wszystkie te szmery i odgłosy spadały niby balsam kojący na duszę Scrooge'a, przynosząc mu ulgę i wyciskając coraz obfitsze strumienie łez.\\r\\n\\r\\nDuch dotknął jego ramienia, wskazując mu jego dawne „ja” pogrążone w czytaniu.\\r\\n\\r\\nWtem jakiś człowiek w dziwacznym stroju, z siekierą zatkniętą za pas zjawił się przed oknem, prowadząc za sobą osła obładowanego drzewem.\\r\\n\\r\\n— Ależ to Ali Baba! — zawołał uradowany Scrooge. — To stary, dobry, drogi, poczciwy Ali Baba! Poznaję go doskonale! Pewnego wieczora wigilijnego (dawno, bardzo dawno temu!) gdy to opuszczone dziecko zostało zupełnie samo, on przyszedł do niego po raz pierwszy właśnie w takim ubiorze jak teraz. Biedny chłopiec!\\r\\n\\r\\n— A to Walentyn! — ciągnął dalej Scrooge. — I jego dziki brat, Orson; idą tu obaj! A ten, jakże się on nazywa… no ten, którego położono śpiącego u bram Damaszku? Czy go nie widzisz? O, koniuszy sułtana, postawiony przez wróżkę na głowie nogami do góry… Ha… ha… wciąż stoi na głowie! Dobrze mu tak! Bardzo mnie to cieszy! Jakim prawem chciał się żenić z córką sułtana?\\r\\n\\r\\n— A tam papuga! — prowadził swoje wspomnienia Scrooge. — Zielona, z żółtym ogonem, z czubem wyrastającym z głowy, podobnym do liści sałaty! Otóż jest. Znalazł ją Robinson Crusoe, gdy wrócił do domu po opłynięciu swej wyspy. Nauczył ją wołać: „Biedny Robinsonie Crusoe!”. Raz, gdy papuga do niego tak przemówiła, sądził, że śni; ale nie śnił. To istotnie mówiła papuga… A tam zaś Piętaszek pędzi do zatoki, uciekając przed ludożercami… Śmiało! Prędzej! Nie trać odwagi! Robinson cię ocali…\\r\\n\\r\\nPrzechodząc od jednego wspomnienia do drugiego, z żywością, której by nikt w nim nie przypuszczał, Scrooge nagle znów uniósł się litością nad swym dawnym „ja”.\\r\\n\\r\\n— Biedny, biedny chłopiec! — szepnął i znów zapłakał.\\r\\n\\r\\n— Pragnąłbym — mruknął po chwili, otarłszy łzy rękawem szlafroka, wkładając rękę do kieszeni i oglądając się dokoła — pragnąłbym bardzo… ale teraz pewnie już za późno!\\r\\n\\r\\n— O co ci chodzi? — zapytał Duch.\\r\\n\\r\\n— Nic — odparł Scrooge — ot, drobnostka. Przypomniałem sobie jakiegoś wyrostka, który wczoraj wieczorem śpiewał pieśń świąteczną przed drzwiami mego kantoru… Żałuję, że nic mu nie dałem. Oto wszystko.\\r\\n\\r\\nDuch uśmiechnął się, skinął ręką i rzekł:\\r\\n\\r\\n— Teraz zobaczymy inną wigilię.\\r\\n\\r\\nDawne „ja” Scrooge'a znacznie urosło w tej chwili, a izba szkolna stała się jeszcze ciemniejsza i brudniejsza. W ścianach ukazały się szczeliny, okna się pokrzywiły, tynk poodpadał kawałkami z sufitu, odkrywając nagie deski…\\r\\n\\r\\nJakim sposobem wszystkie te zmiany mogły odbywać się tak szybko? Scrooge tak samo nie wiedział, jak nie wie czytelnik. Wiedział tylko, że wszystko to stało się istotnie — że gdy inni chłopcy udali się na wesołe święta do domów rodzinnych, on pozostał w szkole sam jeden, zapomniany i opuszczony.\\r\\n\\r\\nTeraz jednak nie czytał, natomiast chodził po izbie szkolnej wzdłuż i wszerz, pełen rozpaczy.\\r\\n\\r\\nScrooge spojrzał na Ducha, potrząsnął żałośnie głową, po czym skierował wzrok niespokojny i wyczekujący ku drzwiom.\\r\\n\\r\\nDrzwi otworzyły się i mała dziewczynka, młodsza znacznie od chłopca, wpadła do szkoły, rzuciła mu się na szyję i całując go, wołała:\\r\\n\\r\\n— Mój drogi, dobry braciszku!\\r\\n\\r\\nWycałowawszy go zaś i wyściskawszy, mówiła szybko, klaszcząc drobnymi, wychudłymi rączkami i śmiejąc się z wielkiego rozradowania:\\r\\n\\r\\n— Przybyłam, mój kochany, ażeby cię zabrać do domu! Tak! Tak! Ażeby cię zabrać do domu, do domu, do domu!\\r\\n\\r\\n— Do domu, moja mała Fanny? — powtórzył chłopiec.\\r\\n\\r\\n— Nie inaczej! — potakiwała dziewczynka rozpromieniona. — Do domu na dobre. Do domu na zawsze. Ojciec jest teraz o wiele lepszy, niż był dawniej, dom nasz jest teraz miły jak raj! Pewnego wieczoru przemawiał do mnie tak łagodnie, że ośmieliłam się go zapytać jeszcze raz, czy byś mógł wrócić do domu. Odpowiedział, że możesz. I dziś wysłał mnie powozem pocztowym, żebym ciebie, braciszku, przywiozła. Ty już niedługo będziesz prawdziwym mężczyzną — dodała z dumą, szeroko otwierając swoje duże oczy — i nigdy już tutaj nie wrócisz; ale przede wszystkim spędzimy razem święta Bożego Narodzenia, będziemy doskonale się bawili. Ach! Co to będzie za rozkosz!\\r\\n\\r\\n— Jesteś już prawie kobietą, moja mała siostrzyczko! — zawołał chłopiec.\\r\\n\\r\\nOna zaś radośnie klasnęła w ręce i śmiejąc się, usiłowała dosięgnąć jego głowy; widząc jednak, że jest za mała, wybuchnęła znów śmiechem i podniosła się na palcach, aby go znów ucałować. Wreszcie zaczęła go ciągnąć w swej dziecinniej gorliwości ku drzwiom, a on szedł za nią ulegle, nie mając nic przeciwko opuszczeniu tej ponurej izby.\\r\\n\\r\\nNaraz w sieni rozległ się straszny głos:\\r\\n\\r\\n— Znieść na dół rzeczy pana Scrooge'a! Żywo!\\r\\n\\r\\nJednocześnie prawie w drzwiach izby szkolnej ukazał się sam nauczyciel.\\r\\n\\r\\nSpoglądał on ma chłopca przez chwilę z dziką uprzejmością, po czym ująwszy jego rękę, uścisnął ją tak gwałtownie, że chłopiec zmieszał się wielce i omal przytomności nie stracił. Następnie zaprowadził dzieci do niskiego, wyziębionego, odrapanego pokoju, w którym mapy na ścianach, jak również niebieskie i ziemskie globy w oknach, pookrywał szron. Tutaj wyjął karafkę przedziwnie lekkiego wina oraz kawał przedziwnie ciężkiego ciasta i traktował swych młodych gości tymi przysmakami; równocześnie wysłał chudego służącego, aby ofiarował szklankę „czegoś” chłopcu pocztowemu. Ten jednak odrzekł, że chociaż jest bardzo wdzięczny za poczęstunek, jednak, jeśli to ma być ten sam napój, którego już kosztował poprzednio — w takim razie woli raczej nie pić. Ponieważ zaś kufer pana Scrooge'a został tymczasem przymocowany już na wierzchu dyliżansu, dzieci pożegnały nauczyciela uprzejmie i wsiadłszy do pojazdu, odjechały drogą ogrodową, na której pod szybko obracającymi się kołami rozpryskiwał się szron i śnieg w drobne krople.\\r\\n\\r\\n— Była ona zawsze wątła i delikatna — zauważył Duch — tak, że zdawało się, iż lada wietrzyk ją zmiecie, ale miała wielkie serce!\\r\\n\\r\\n— To prawda — potwierdził Scrooge. — Masz słuszność. Nie będę temu przeczył, Duchu. Boże broń, żebym miał temu przeczyć!\\r\\n\\r\\n— Umarła zamężna i zostawiła, o ile mi się zdaje, dzieci — rzekł Duch.\\r\\n\\r\\n— Jedno dziecko — poprawił Scrooge.\\r\\n\\r\\n— Prawda — przyzwał Duch — a tym dzieckiem jest twój siostrzeniec.\\r\\n\\r\\nScrooge zmieszał się, poruszył niespokojnie i szepnął jakby ze skruchą:\\r\\n\\r\\n— Tak!\\r\\n\\r\\nChociaż zaledwie przed chwilą opuścili gmach szkolny, mimo to znajdowali się już na ruchliwych ulicach Londynu, gdzie przechadzały się różne duchy, gdzie cienie wozów i powozów walczyły o miejsca dla siebie wśród zamieszania i zgiełku wielkiego miasta. Po ożywionym ruchu w sklepach można było poznać, że był to również dzień wigilijny. Wieczór już zapadł, latarnie oświecały ulice.\\r\\n\\r\\nDuch zatrzymał się przed jakimś składem i zapytał Scrooge'a, czy go poznaje.\\r\\n\\r\\n— Czy go poznaję? — zawołał Scrooge. — Przecież praktykowałem tutaj!\\r\\n\\r\\nWeszli.\\r\\n\\r\\nPrzy wysokim biurku, siedział stary człowiek w walijskiej peruce. Na jego widok Scrooge zawołał z uniesieniem:\\r\\n\\r\\n— Ależ to Fezziwig! Daj mu Boże zdrowie. Wszakże to żywiuteńki Fezziwig!\\r\\n\\r\\nWtedy właśnie stary Fezziwig położył pióro, spojrzał na zegar ścienny, który wskazywał siódmą godzinę, zatarł ręce, poprawił swą obszerną kamizelkę, roześmiał się głośno, oglądając się od pięt do pasa, potem klasnął w dłonie i zawołał dźwięcznym, jowialnym, wesołym głosem:\\r\\n\\r\\n— Hej tam! Ebenezer! Dick!\\r\\n\\r\\nDawne „ja” Scrooge'a, teraz już w postaci młodzieńca, weszło żywo w towarzystwie swego kolegi.\\r\\n\\r\\n— Z pewnością Dick Wilkins! — zawołał Scrooge do Ducha. — Przysięgam, że to on! Dick był bardzo do mnie przywiązany. Biedny Dick! Biedny!\\r\\n\\r\\n— Hej tam, chłopcy! — rzekł Fezziwig. — Zaprzestać już pracy, na dziś dosyć. Przecież to wieczór wigilijny, Dick! To wigilia, Ebenezer! Zamknąć okiennice.\\r\\n\\r\\nTrudno sobie wyobrazić, z jakim zapałem zabrali się chłopcy do roboty. Wybiegli na ulicę z okiennicami — raz, dwa, trzy — już je włożyli — cztery, pięć, sześć — zamknęli i zaryglowali — siedem, osiem, dziewięć — zanim mogłeś doliczyć do dwunastu, już wrócili, dysząc jak konie wyścigowe.\\r\\n\\r\\n— Brawo! Doskonale! — zawołał stary Fezziwig, zeskakując z wysokiego stołka z podziwu godną zwinnością. — Pouprzątać, chłopcy, z pokoju rzeczy zbyteczne, żebyśmy mieli sporo miejsca! Hej-ho, Dick! Hej-ho, Ebenezer!\\r\\n\\r\\nPouprzątać! Nie było takiej rzeczy, której nie byliby uprzątnęli albo nie mogli uprzątnąć, gdy stary Fezziwig patrzył na nich.\\r\\n\\r\\nToteż załatwili się w minutę. Każda rzecz ruchoma została gdzieś usunięta, jakby miała zniknąć z życia publicznego raz na zawsze; podłogę skropiono i zamieciono, lampy opatrzono, nałożono świeżego paliwa do kominka; lokal sklepowy przedstawiał w końcu tak miłą, zaciszną, ciepłą, jasną i suchą salę balową, jak sobie tylko można marzyć w noc zimową.\\r\\n\\r\\nZjawił się skrzypek z nutami pod pachą, podszedł do wysokiego biurka, zamieniając je na pulpit, i zaczął stroić swój instrument, który jęczał i skrzypiał przy tej operacji jak pół setki rozstrojonych żołądków. Weszła pani Fezziwig, dobrze odżywiona, wiecznie uśmiechnięta dama, uosobienie dobroci i wyrozumiałości. Weszły trzy panny Fezziwig, promieniejące i rozkoszne. Za nimi weszło sześciu młodych adoratorów z pogruchotanymi sercami. Weszli wszyscy młodzi mężczyźni i młode kobiety zatrudnione w tym domu. Weszła także służąca ze swym kuzynem, piekarzem. Weszła kucharka z przyjacielem swego brata, rozwozicielem mleka. Zjawił się maleńki podmajstrzy z naprzeciwka, którego podejrzewano o to, że go pracodawca głodzi; chował się on za służącą z sąsiedniego domu, którą jego pryncypałowa — co było powszechnie dowiedzione — za coś szczególnie prześladowała. Wszyscy wchodzili porządnie, bez tłoczenia się; jedni nieśmiało, inni zuchwale, jedni z wdziękiem, drudzy niezgrabnie, jedni szybko, inni z wolna, aż wreszcie wszyscy znaleźli się w pokoju. A to przecież było najważniejsze.\\r\\n\\r\\nNiebawem rozpoczęły się ochocze tańce. Najprzód tańczyli wszyscy razem, par ze dwadzieścia, trzymając się za ręce i tworząc wielkie koło. Połowa wysuwała się naprzód, to znów cofała się w tył. Potem jedni balansowali do taktu, a drudzy pociągali tamtych naprzód. Po czym znów wszyscy się kręcili, to grupami, to tworząc długiego węża. Stare pary wciąż się myliły, wciąż sprawiały zamieszanie, a młode, bardzo z tego zadowolone, przesuwały się z błyskawiczną szybkością z jednego końca sali na drugi. Wreszcie wszyscy się zmieszali, skotłowali, wytworzył się istny chaos, nikt nie wiedział, co robić.\\r\\n\\r\\nKorzystając z tego świetnego rezultatu zapału, stary Fezziwig wstrzymał tańczących klaśnięciem w dłonie i zawołał:\\r\\n\\r\\n— Brawo! Doskonale!\\r\\n\\r\\nWówczas skrzypek zanurzył swą twarz w kuflu porteru, umyślnie na ten cel przygotowanym. Lecz nie dopijając resztki, ukazał twarz znowu i natychmiast rozpoczął ponownie rzępolić, z większą jeszcze fantazją, choć nie było jeszcze tancerzy.\\r\\n\\r\\nGdy nahasano się już do woli, rozpoczęła się gra w fanty, potem nastąpiły znowu tańce, potem rozdawano ciasta i lemoniadę, pieczyste na zimno, znowu ciasta i mnóstwo piwa.\\r\\n\\r\\nLecz główny punkt programu nastąpił po pieczystym, gdy skrzypek (podstępny był to hultaj; znał on lepiej swoje rzemiosło, niż można było sądzić z pozoru!) zagrał Sir Roger de Coverley. Wtedy stary Fezziwig stanął z panią Fezziwig na czele wszystkich tancerzy.\\r\\n\\r\\nTa pierwsza para miała do spełnienia nie lada zadanie, bo za nią sunęło dwadzieścia trzy lub cztery pary i to utworzone z ludzi, z którymi nie można było żartować, bo choć nie mieli dobrego pojęcia o chodzeniu, pragnęli jednak koniecznie tańczyć.\\r\\n\\r\\nAle gdyby ich było dwa razy tyle — ba, cztery razy — stary Fezziwig byłby dał im radę i pani Fezziwig także. To nie ulega wątpliwości.\\r\\n\\r\\nCo do pani Fezziwig, była ona godną towarzyszką swego małżonka w całym tego słowa znaczeniu. Jeżeli to zaś nie jest dość wysoką pochwałą, dajcie mi inną, a użyję jej z pewnością.\\r\\n\\r\\nZ łydek pana Fezziwiga literalnie sypały się iskry. Przy każdym jego ruchu błyszczały jak dwa księżyce. Nie można było odgadnąć w danej chwili, co się z nimi stanie w następnej. A gdy stary Fezziwig i pani Fezziwig przeszli przez wszystkie fazy tańca, gdy wykonali wszystkie figury: naprzód, w tył, krzyże, balanse, koszyki itp., pan Fezziwig zdobył się na tak śmiały skok, że nogi zaplątały mu się w powietrzu i zdawało się, że je połamie; na szczęście obeszło się bez katastrofy.\\r\\n\\r\\nZabawa skończyła się z chwilą, gdy zegar uderzył jedenastą. Pan i pani Fezziwig zajęli swoje stanowiska po obydwu stronach drzwi i ściskając za ręce każdego wychodzącego gościa, życzyli mu uprzejmie wesołych świąt. Gdy już wszyscy wyszli, z wyjątkiem dwóch praktykantów, spotkała ich ta sama grzeczność; potem wesołe głosy umilkły, chłopcy zaś pozostali, aby położyć się spać w łóżka, które znajdowały się pod stołami na zapleczu; położywszy się, długo jeszcze gawędzili, ożywieni i rozradowani.\\r\\n\\r\\nScrooge, patrząc na wskrzeszone chwile przeszłości, tak był wzburzony, że zdawało się, iż zmysły postradał. Jego serce i dusza uczestniczyły żywo w tej zabawie, razem z jego dawną postacią. Potwierdzał wszystko, pamiętał wszystko, cieszył się wszystkim, doznawał niewypowiedzianych wzruszeń. Dopiero gdy rozjaśnione twarze jego dawnego „ja” i Dicka odwróciły się ku ścianie, przypomniał sobie Ducha i zauważył, że patrzy on na niego badawczo, a światło na jego głowie jaśnieje coraz silniejszym blaskiem.\\r\\n\\r\\n— Niewiele potrzeba — odezwał się Duch — dla zjednania sobie wdzięczności takich prostaczków.\\r\\n\\r\\n— Niewiele! — powtórzył jak echo Scrooge.\\r\\n\\r\\nDuch dał mu znak, aby przysłuchał się rozmowie dwóch praktykantów, którzy wychwalali z zapałem Fezziwiga, po czym rzekł:\\r\\n\\r\\n— Czy nie mam słuszności? Ów Fezziwig wydał zaledwie trzy czy cztery funty szterlingi; to przecież nie powód, żeby go wychwalać pod niebiosy. Jakaż tu zasługa?\\r\\n\\r\\n— Ależ to nie o to chodzi — zaoponował Scrooge, podniecony wspomnieniem, a potem mówił dalej, sam nie wiedząc, że wypowiada przekonania dawnego Scrooge'a. — To nie o to chodzi, Duchu. On ma możność uczynienia nas szczęśliwymi lub nieszczęśliwymi, uczynienia życia naszego lżejszym lub cięższym, a pracy naszej przyjemną lub przykrą. Cóż z tego, że ta jego władza przejawia się tylko w dobrym słowie, poczciwym spojrzeniu, w drobiazgach tak nieuchwytnych, że ich mierzyć, ważyć ani analizować niepodobna? To nic nie znaczy, gdyż nie w tym spoczywa jądro rzeczy. Szczęście, jakie on roztacza dokoła siebie, jest tak wielkie, a dla nas tak drogie, że się niczym opłacić nie da.\\r\\n\\r\\nSpotkawszy przenikliwy wzrok Ducha, zamilkł.\\r\\n\\r\\n— Cóż się z tobą dzieje? — zapytał Duch.\\r\\n\\r\\n— Nic szczególnego — odrzekł Scrooge.\\r\\n\\r\\n— A jednak coś się dzieje? — powtórzył Duch.\\r\\n\\r\\n— Ależ nic, nic… Chciałbym tylko powiedzieć w tej chwili słów kilka memu pomocnikowi. Oto wszystko.\\r\\n\\r\\nGdy wygłosił to życzenie, jego dawna postać przykręciła lampę i wraz z Duchem znaleźli się znów na ulicy.\\r\\n\\r\\n— Czas mój uchodzi — zauważył Duch. — Śpieszmy się!\\r\\n\\r\\nSłowa te nie były skierowane do Scrooge'a ani też do jakiejkolwiek istoty widzialnej, mimo to wywołały niezwykły skutek, gdyż Scrooge znowu ujrzał samego siebie. Był już starszy, w sile wieku. Twarz jego nie miała jeszcze surowych i ostrych linii lat późniejszych, lecz w rysach jej już się przejawiały pierwsze ślady skąpstwa i jakiegoś niepokoju. W oczach już migotał wyraz drapieżnej chciwości, zdradzały one namiętność wzbogacenia się, która zaczynała rozrastać się w jego duszy. Nie ulegało też wątpliwości, w jakim kierunku potoczy się jego życie.\\r\\n\\r\\nNie był sam. Obok siedziała młoda i piękna dzieweczka w żałobie, z oczyma pełnymi łez, które błyszczały jak brylanty w świetle wytryskającym z głowy Ducha Wigilijnej Przeszłości.\\r\\n\\r\\n— Zapewne, że to rzecz obojętna — mówiła dzieweczka głosem zgnębionym. — Zwłaszcza obojętna dla pana, gdyż inne bóstwo zajęło w sercu pańskim moje miejsce. Jeżeli ono jednak zdoła dostarczyć ci w przyszłości słodyczy, ukojenia, pociechy i radości, słowem tego, czym ja pragnęłabym cię otoczyć, to istotnie nie mam powodu do troski.\\r\\n\\r\\n— Jakież to bóstwo cię zastąpiło? — zapytał dawny Scrooge.\\r\\n\\r\\n— Cielec złoty.\\r\\n\\r\\n— Oto sprawiedliwość ludzka! — zawołał dawny Scrooge. — Przeklinają ubóstwo, a jednocześnie potępiają tych, którzy w pocie czoła starają się o dostatek.\\r\\n\\r\\n— Przesądzasz pan sprawiedliwość świata — zauważyła dzieweczka. — Pan wszystkie swoje myśli i pragnienia zwróciłeś do jednego celu: do wzbogacenia się. Widziałam dobrze, jak wszystkie twoje szlachetne uczucia gasły jedno po drugim, tłumione tą namiętnością, która ostatecznie zwyciężyła. Czy nieprawda?\\r\\n\\r\\n— I cóż z tego? — zapytał. — Jeżeli stałem się praktyczniejszy i rozsądniejszy, to nie znaczy, żebym się zmienił względem ciebie.\\r\\n\\r\\nPotrząsnęła główką.\\r\\n\\r\\n— Czy zmieniłem się?\\r\\n\\r\\n— Pomiędzy nami istnieje umowa, którą zawarliśmy wówczas, kiedy oboje byliśmy biedni. Wówczas nie uskarżaliśmy się na los, lecz pracowaliśmy pełni nadziei, że przyjdą i dla nas lepsze czasy, że praca zapewni nam byt, choć skromny. Od tego czasu zmieniłeś się. Gdyśmy zawierali umowę, byłeś innym człowiekiem.\\r\\n\\r\\n— Byłem wtedy prawie dzieckiem — przerwał niecierpliwie.\\r\\n\\r\\n— Własne twoje sumienie mówi ci, że byłeś zupełnie inny — odparła. — Co do mnie, wcale się nie zmieniłam. To, co nam obiecywało szczęście, gdyśmy jednako czuli i myśleli, teraz jest dla nas źródłem cierpienia i męki. Jak często i z jaką boleścią o tym myślałam, nie jestem w stanie wypowiedzieć. Dość, że mogłam o tym myśleć. Teraz: zwracam ci słowo.\\r\\n\\r\\n— Czy kiedykolwiek żądałem tego?\\r\\n\\r\\n— Słowami nie. Nigdy.\\r\\n\\r\\n— W jaki tedy sposób?\\r\\n\\r\\n— Zmianą usposobienia, widocznym przygnębieniem i niepokojem. Zmieniłeś się zupełnie we wszystkim, zmieniłeś treść swego życia i cel jego. Gdybyś dawniej nie dał mi słowa, powiedz szczerze: czy teraz zechciałbyś mnie pojąć za żonę? Z pewnością nie!\\r\\n\\r\\nZdawał się uznawać słuszność jej przypuszczania, mimo to odparł:\\r\\n\\r\\n— Sama nie wierzysz w to, co mówisz.\\r\\n\\r\\n— Jakże byłabym szczęśliwa, gdybym mogła myśleć inaczej! — szepnęła smutnie. — Bóg świadkiem, że byłabym bardzo szczęśliwa. Jedynie niezwalczona siła mogła mnie przyprowadzić do tak bolesnych wniosków. Gdybyś był wolny w tej chwili, czy wybrałbyś sobie za żonę biedną dziewczynę, ty, który w chwilach najgorętszych uniesień nie przestajesz ważyć wszystko na szalach zysku i patrzeć na wszystko ze stanowiska żądzy wzbogacania się? Gdybyś się nawet zapomniał na chwilę, gdybyś się ze mną połączył dozgonnie, to czyż mogłabym wątpić, że wkrótce żałowałbyś tego kroku? Jestem głęboko przekonana, że przyszłoby do tego niebawem, i to jest powodem, że zwracam ci dane słowo. Czynię to szczerze, w imię miłości, jaką żywiłam dla ciebie wtedy, kiedy byłeś inny.\\r\\n\\r\\nChciał coś powiedzieć, lecz ona, odwróciwszy się od niego, ciągnęła dalej:\\r\\n\\r\\n— Być może… a nawet jestem przekonana, że zerwanie zaboli cię. Lecz niedługo, bardzo niedługo będziesz cierpiał. Potrafisz usunąć wszelkie wspomnienia o naszej miłości jak niemiły sen i z radością uczujesz się wolny. Obyś był szczęśliwy w życiu, jakie sobie obrałeś!…\\r\\n\\r\\nW ten sposób się rozstali.\\r\\n\\r\\n— Dosyć już, Duchu! — zawołał Scrooge. — Zaprowadź mnie do domu. Nie jestem w stanie dłużej znosić podobnych udręczeń!\\r\\n\\r\\n— Jeszcze jeden cień! — odparł Duch.\\r\\n\\r\\n— Nie, nie, dosyć! — błagał Scrooge. — Nie chcę nic więcej widzieć! To nad moje siły!…\\r\\n\\r\\nLecz nieubłagany Duch pochwycił go mocno w ramiona i kazał mu patrzeć na następny obraz.\\r\\n\\r\\nZnajdowali się teraz w pokoju niezbyt wielkim, lecz urządzonym zacisznie i wygodnie. Przy kominku, na którym płonął jasny i wesoły ogień, siedziała dzieweczka tak podobna do poprzedniej, iż Scrooge myślał, że to ta sama, dopóki nie zauważył, że jest już teraz poważną mężatką i że obok siedzi jej córka.\\r\\n\\r\\nW pokoju było gwarno, a nawet panował tam ogromny hałas, sprawiany przez gromadkę dzieci, których Scrooge w pierwszej chwili, będąc silnie wzburzony, nie zauważył. Dzieci owe wcale nie zachowywały się tak, jak owych czterdzieścioro maleństw w poemacie, co siedziały niby trusiątka, spokojnie i cicho. Ta dzieciarnia zachowywała się całkiem inaczej: każdy z malców swawolił i krzyczał za czterdziestu. Dlatego panowała tu taka olbrzymia wrzawa, która jednak nikogo nie raziła. Owszem, matka i córka śmiały się serdecznie i cieszyły się tym bardzo. Córka, wmieszawszy się do zabawy, została przez małych swawolników napadnięta ze wszystkich stron…\\r\\n\\r\\nCzego bym nie dał, żeby być jednym z nich! Lecz, oczywiście, nie okazałbym się tak okrutny jak oni, wierzajcie! Za wszystkie skarby świata nie ośmieliłbym się potargać gładko uczesanych włosów pięknej siostrzyczki ani też zerwać z jej stopy miniaturowego pantofelka… Nie ośmieliłbym się również, za nic na świecie, objąć wiotkiej i kształtnej jej kibici, jak to te małe nicponie czyniły podczas zabawy, bez wszelkiej ceremonii, gdyż obawiałbym się, żeby moja ręka za podobną zbrodnię nie pozostała już na zawsze zgięta.\\r\\n\\r\\nA jednak, wyznaję szczerze, pragnąłbym dotknąć jej ust; pragnąłbym ją zapytać o coś, wprost dlatego, żeby ją skłonić do ich otworzenia; pragnąłbym patrzeć na jej spuszczone skromnie oczy, lecz tak, żeby nie wywołać rumieńca; pragnąłbym rozpleść jej wonne włosy, których najmniejszy loczek przechowałbym jako drogą pamiątkę; słowem, pragnąłbym wobec niej posiadać wszelkie przywileje dziecka i jednocześnie pozostać dojrzałym mężczyzną, aby móc należycie ocenić jej urok.\\r\\n\\r\\nPo chwili rozległo się pukanie i dzieciarnia rzuciła się natychmiast ku drzwiom tak gwałtownie, z takim wrzaskiem, że piękna siostrzyczka, uśmiechnięta i z suknią w nieładzie, została porwana przez rozigraną gromadkę i pociągnięta na powitalnie ojca, wchodzącego z posłańcem obładowanym gwiazdkowymi podarkami.\\r\\n\\r\\nTeraz wśród krzyku i wrzawy nastąpił atak na bezbronnego posłańca. Dzieci wdrapywały się na niego po krzesłach jak po drabinach, aby zanurzyć ręce w jego kieszeni, pozbawić go paczek, chwytać za pas, wieszać mu się na szyi, siadać na barkach i kopać go po nogach — a wszystko to czyniły z radości, której oprzeć się nie były zdolne.\\r\\n\\r\\nZ jakim podziwem i uciechą witano zawartość każdej, choćby najmniejszej paczki! Ile było radości, wdzięczności i zachwytu! Jakąż rozpacz wywołało przypuszczenie, że jedno z dzieci, wziąwszy do ust maleńką brytfannę z kuchni dla lalek, połknęło znajdującego się w niej indyka z cukru… Jakąż następnie ulgę uczuli wszyscy, gdy okazało się, że to był fałszywy alarm… To wszystko nie da się opisać…\\r\\n\\r\\nNadeszła wreszcie godzina spoczynku. Dzieci, uspokojone już nieco, ochłonęły z pierwszego wyrażenia, udały się z otrzymanymi zabawkami do swego pokoju na piętrze, gdzie ułożono je w łóżeczkach. Wtedy dopiero w domu zapanował spokój.\\r\\n\\r\\nGdy teraz Scrooge ujrzał, jak ojciec tej rodziny przytulił serdecznie do siebie młodą żonę i wraz z nią oraz z córką najstarszą zasiadł przy kominku; gdy pomyślał sobie, że on również mógł być ojcem takich milutkich i pełnych nadziei istot i że w poczętej zimie jego życia mogła od czasu do czasu zakwitnąć radosna i jasna wiosna — twarz jego spochmurniała jeszcze bardziej, a w oczach ukazały się łzy.\\r\\n\\r\\n— Bello — odezwał się w tej chwili mąż, zwracając się do małżonki z łagodnym uśmiechem — widziałem dziś po południu twego dawnego przyjaciela.\\r\\n\\r\\n— Kogóż to?\\r\\n\\r\\n— Zgadnij.\\r\\n\\r\\n— Nie wiem doprawdy, o kim myślisz.\\r\\n\\r\\n— Szczura!\\r\\n\\r\\n— Cóż znowu! Ach, teraz już wiem — podchwyciła, śmiejąc się równie szczerze jak mąż. — Pana Scrooge'a?\\r\\n\\r\\n— Tak, pana Scrooge'a. Przechodziłem koło okna jego kantoru, a ponieważ nie było zasłonięte i wewnątrz świeciło się, przeto mimo woli go ujrzałem. Mówią, że wspólnik jego umiera, więc siedzi tam teraz samotny. A sądzę, że jest on całkiem samotny, to jest, chcę powiedzieć, że nie ma na całym świecie żadnej bliskiej, życzliwej istoty.\\r\\n\\r\\n— Duchu — szepnął Scrooge drżącym głosem — uprowadź mnie stąd…\\r\\n\\r\\n— Uprzedziłem cię przecież, że ci pokażę cienie twego dawnego życia — odparł Duch — nie wiń mnie, lecz samego siebie, że są one takie, jakimi je widzisz, a nie inne.\\r\\n\\r\\n— Uprowadź mnie stąd! — wołał Scrooge. — Nie mogę znieść tego widowiska!\\r\\n\\r\\nZwrócił się ku Duchowi, a zauważywszy, że na obliczu jego w niepojęty sposób odbiły się poszczególne rysy wszystkich tych twarzy, które niedawno widział — rzucił się na niego z krzykiem rozpaczliwym:\\r\\n\\r\\n— Opuść mnie! Uprowadź mnie stąd! Nie dręcz mnie dłużej!\\r\\n\\r\\nPodczas walki z Duchem — jeżeli to w ogóle można było nazwać walką, bo Duch, nie broniąc się wcale, zdawał się nie odczuwać wysiłków napastnika — spostrzegł Scrooge, że nad głową Ducha unosi się teraz jeszcze jaśniejszy i wyższy niż przedtem wytrysk światła; w tym mniemaniu, że owo światło daje Duchowi nad nim przewagę, chwycił gasidło i wtłoczył je na głowę Ducha.\\r\\n\\r\\nDuch tak się skurczył, że gasidło okryło całą jego postać; ale chociaż Scrooge przyciskał gasidło z całej siły, nie mógł jednak stłumić światła, które wydobywało się spod spodu i dziwnie jasno oświecało wszystko dokoła.\\r\\n\\r\\nNagle Scrooge uczuł, że siły jego wyczerpują się i że owłada nim niepokonana senność. Po chwili spostrzegł, że znajduje się w swojej sypialni. Na pożegnanie tedy raz jeszcze nacisnął gasidło, po czym zaledwie dowlókł się do łóżka i rzucił się na nie, natychmiast zasnął twardo.\\r\\n\\r\\n\\r\\n\\r\\nIII. \\r\\nDrugi z zapowiedzianych duchów\\r\\n\\r\\nScrooge obudził się wśród głośnego chrapania i natychmiast usiadł na łóżku, aby pozbierać myśli.\\r\\n\\r\\nTym razem nikt nie potrzebował mówić mu, że jest właśnie godzina pierwsza. Czuł, że obudził się o właściwej porze i w tym wyraźnym celu, aby odbyć konferencję z drugim gościem, przysłanym mu przez Jakuba Marleya. Na myśl jednak, że któraś z kotar jego łóżka mogłaby zostać odsunięta przez nowe widmo, niemiły dreszcz przebiegł jego członki, sam przeto własnymi rękami rozsunął kotary. Potem znów się położył i postanowił dokładnie uważać na wszystko. Chciał bowiem pierwszy odezwać się do ducha w chwili jego zjawienia się, nie życzył sobie być zaskoczonym niespodziewanie ani przerażonym.\\r\\n\\r\\nLudzie szczególnej odwagi, którzy utrzymują, że mogą znieść wszelkie wrażenia, nigdy zimnej krwi nie tracąc, zwykle mówią o sobie:\\r\\n\\r\\n„Zdolni jesteśmy do wszystkiego: od zjadania chleba aż do połykania ludzi!”\\r\\n\\r\\nMiędzy tymi dwiema ostatecznościami znajduje się niewątpliwie szerokie pole do popisu.\\r\\n\\r\\nNie pragnę bynajmniej w Scrooge'u przedstawić takiego samochwały, mogę was jednak zapewnić, że był on przygotowany istotnie na cały szereg nadzwyczajnych zjawisk i wmawiał w siebie, że teraz już chyba nic nie może go wprawić w zdumienie, zaczynając od kolebki dziecka, a kończąc na olbrzymim nosorożcu.\\r\\n\\r\\nWłaśnie dlatego, że był na wszystko przygotowany, nie spodziewał się wcale, że na razie nic nadzwyczajnego nie zobaczy. Gdy przeto zegar wybił pierwszą, a nie zjawił się nikt, uczuł lodowate zimno, a ciało jego przebiegły dreszcze. Minęło pięć, dziesięć minut, kwadrans — żadnego widma!\\r\\n\\r\\nPrzez cały czas leżał na łóżku, w samym środku czerwonego światła, które oblało go w chwili, gdy zegar wydzwaniał godzinę, a które właśnie dlatego, że było tylko światłem, niepokoiło go o wiele więcej niż cały tuzin duchów, ponieważ niepodobna było odgadnąć, co ono znaczy i czego chce. Chwilami obawiał się, że może nagle spłonąć, nie mając nawet tej pociechy, iż stałoby się to z jego świadomością. Wreszcie przyszło mu na myśl, że źródło tego dziwnego światła znajduje się zapewne w sąsiednim pokoju, z którego — jak to stwierdził po bliższej obserwacji — istotnie promieniowało. Doszedłszy do tego przekonania, wstał po cichu i w pantoflach podreptał do drzwi.\\r\\n\\r\\nW chwili gdy Scrooge położył rękę na klamce, jakiś obcy głos kazał mu wejść. Usłuchał.\\r\\n\\r\\nBył to jego własny pokój. To nie ulegało wątpliwości. Ale zaszła w nim dziwna zmiana!\\r\\n\\r\\nŚciany i sufit były przystrojone zielonymi gałęziami, tak że cały pokój wyglądał jak altana ozdobiona mnóstwem purpurowych jagód. Liście bluszczu, jemioły i ostrokrzewu odbijały światło i wyglądały niby mnóstwo małych zwierciadełek. Na kominie płonął tak silny ogień, jakiego ten komin, zawsze ostygły za czasów Scrooge'a i Marleya, od wielu, wielu lat nie znał.\\r\\n\\r\\nNa podłodze był urządzony jakby tron z indyków, gęsi, kaczek, dziczyzny, wielkich kawałów pieczeni, prosiąt, długich wianków kiełbas, plum-puddingów, beczułek z ostrygami, pieczonych kasztanów, różowych jabłek, soczystych pomarańczy, apetycznych gruszek, olbrzymich placków i naczyń z wrzącym ponczem — a wszystko to napełniało cały pokój przedziwnym zapachem. Na tym tronie rozparł się wygodnie wspaniale wyglądający, z wesołym obliczem olbrzym. W ręku trzymał płonącą pochodnię w kształcie rogu obfitości i unosił ją wysoko, aby oświecić Scrooge'a w chwili, gdy ostrożnie zaglądał do pokoju.\\r\\n\\r\\n— Wejdź! — zawołał ów Duch. — Wejdź, przyjacielu, musimy się przecież poznać.\\r\\n\\r\\nScrooge wszedł nie bez trwogi i pochylił głowę przed Duchem.\\r\\n\\r\\nNie był to już ten śmiały, niczego nieobawiający się, dawny Scrooge; teraz, chociaż oczy Ducha miały wyraz pogody i łagodności, to jednak unikał ich spojrzenia.\\r\\n\\r\\n— Jestem Duchem Tegorocznego Bożego Narodzenia — przemówiło widmo — przypatrz mi się dobrze.\\r\\n\\r\\nScrooge podniósł lękliwie oczy i spojrzał na Ducha z szacunkiem.\\r\\n\\r\\nDuch ten był przybrany w rodzaj ciemnozielonej opończy, obramowanej białym futrem. Szerokie piersi były odsłonięte, jak gdyby nic nie zależało mu na tym, aby je zakrywać. Także i nogi, wyglądające spod szerokich fałd opończy, były bose, głowa zaś nie miała żadnego innego nakrycia, tylko wieniec z liści dębowych, wśród których tu i ówdzie błyszczały sopelki lodu. Ciemnie jego włosy spadały w swobodnych zwojach na barki. Pogodne oblicze, błyszczące oczy, rubaszny głos, swobodne zachowanie się — wszystko mówiło o jego otwartości i wesołym usposobieniu. Przy boku jego wisiała u pasa stara pochwa, na poły zjedzona przez rdzę, bez miecza.\\r\\n\\r\\n— Nie widziałeś dotychczas nikogo do mnie podobnego? — zapytał Duch.\\r\\n\\r\\n— Nigdy — potwierdził Scrooge.\\r\\n\\r\\n— Nie spotykałeś nigdy na drodze swego życia młodszych członków mojej rodziny? Mam na myśli (bo sam jestem bardzo młody) moich starszych braci, którzy urodzili się ostatnimi laty? — pytał Duch dalej.\\r\\n\\r\\n— Nie zdaje mi się — odparł Scrooge. — A nawet jestem pewien, że nie. Dużo masz braci, Duchu?\\r\\n\\r\\n— Przeszło dziewięciuset — odpowiedział Duch.\\r\\n\\r\\n— Przerażająco liczna rodzina, szczególnie dla tego, kto musi troszczyć się o jej utrzymanie — mruknął Scrooge.\\r\\n\\r\\nDuch Tegorocznego Bożego Narodzenia powstał.\\r\\n\\r\\n— Duchu — rzekł Scrooge pokornie —- prowadź mnie, dokąd chcesz. Wczorajszej nocy wyprowadzono mnie przemocą i dano mi naukę, która teraz zaczyna działać. Dziś jestem gotów iść za tobą i jeśli zamierzasz nauczyć mnie czegoś, nie omieszkam skwapliwie z tego skorzystać.\\r\\n\\r\\n— Dotknij ręką mojej szaty — odezwał się Duch.\\r\\n\\r\\nScrooge z całą siłą chwycił skraj szaty Ducha.\\r\\n\\r\\nZielone gałęzie, czerwone jagody, indyki, gęsi, pieczenie, prosięta, kiełbasy, pasztety, puddingi, owoce i poncz — wszystko znikło w jednej chwili. Znikł także pokój, ogień, czerwony blask, nocna pora, a Scrooge z Duchem znaleźli się na ulicach miasta.\\r\\n\\r\\nBył to ranek pierwszego dnia Bożego Narodzenia. Z chodników i z dachów zmiatano śnieg, który rozsypywał się w powietrzu, tworząc sztuczną śnieżycę, ku niemałej uciesze igrających na ulicy dzieci.\\r\\n\\r\\nŚciany domów, a zwłaszcza ich okna, wydawały się zupełnie czarne, nie tylko w porównaniu z gładkim, białym całunem śniegu na dachach, ale nawet w porównaniu z brudnym śniegiem na ulicach, w którym ciężkie koła wozów i pojazdów powyorywały głębokie bruzdy. Bruzdy owe krzyżowały się w najrozmaitszych kierunkach, tworząc istny labirynt wąskich kanałów w brunatnym, z wierzchu zakrzepłym błocie i w przemienionej w lód wodzie.\\r\\n\\r\\nNiebo było pochmurne i nawet najkrótsze ulice ginęły w gęstej mgle, której cięższe części spadały na ulice w postaci szronu. Nie było nic wesołego w całym otoczeniu — a jednak unosiło się w powietrzu coś tak uroczystego i tak radosnego, że nawet najpiękniejsza letnia pogoda ani najjaśniejsze promienie letniego słońca nie zdołałyby stworzyć czegoś podobnego.\\r\\n\\r\\nNawet robotnicy zmiatający śnieg z dachów byli pełni wesołości i ochoty. Nawoływali się wzajem z dachów, od czasu do czasu rzucali jeden na drugiego kule śniegowe — poczciwszy to pocisk aniżeli niejedno słówko — i zanosili się serdecznym śmiechem zarówno przy trafieniu celu, jak w razie chybienia go.\\r\\n\\r\\nSklepy spożywcze były tylko do połowy otwarte, natomiast owocarnie imponowały swoim bogactwem. Tu widziałeś ogromne, pękate kosze wspaniałych kasztanów, przypominające swoją wypukłością brzuchy starych smakoszów. Ustawione we drzwiach sklepów, zdawało się, że lada chwila upadną na ulicę w zachwycie swego apoplektycznego zadowolenia. Tam spostrzegłeś czerwonawe główki hiszpańskiego czosnku, jaskrawe, przysadziste, zdające się spoglądać wyzywająco na skromnie snujące się dziewczęta, które tylko spod oka spoglądały na wiszące wszędzie girlandy uwite z gałązek ostrokrzewu. Dalej piętrzyły się apetyczne piramidy jabłek i gruszek. Ówdzie ułożono stosy winogron, na których ponętny widok aż ślinka cieknie. Dalej umieszczono całe stosy ciemnych, puszkiem okrytych orzechów, przypominających swoim aromatem dawno zapomniane przechadzki po lasach pełne uroku. Dalej pieczone i suszone jabłka norfolskie, pomarszczone i ciemne, lecz prześlicznie wyglądające na tle cytryn i pomarańczy, które zdawały się gwałtem napraszać, aby je zawinięto w papier, zabrano do domu i tam spożyto na deser. Złote i srebrne rybki — i one nawet, chociaż posiadają krew zimną, teraz wystawione w małych, szklanych akwariach, wśród tego bogactwa owoców, jakby odgadywały, że dzieje się coś niezwykłego, bo z wielkim wzburzeniem przepływały tam i z powrotem swoje siedziby.\\r\\n\\r\\nA właściciele sklepów kolonialnych… Co u nich za skarby! Chociaż ich sklepy były do połowy zamknięte, lecz przez szpary można było podziwiać ich zasoby. Ale nie tylko zwracały tam uwagę wesołe szczękania talerzy wag; nie tylko furkot sznurków, szybko odwijanych z żelaznych kółek, aby nimi zręcznie oplatać paczki zakupionych towarów; nie tylko nieustanny brzęk blaszanych szufelek, nabierających kawę lub herbatę; nie tylko łoskot wydawany przez różnorodne paczki, rzucane na kontuar, które to się zjawiały, to znikały, jak kule w rękach żonglera…\\r\\n\\r\\nNie tylko zwracał tam jeszcze uwagę zmieszany aromat kawy i herbaty, tak przyjemny dla powonienia; nie tylko stosy czerwonych, dużych rodzynków i śnieżnobiałych migdałów; nie tylko góry cynamonu i innych silnie pachnących korzeni; nie tylko owoce smażone w cukrze, których sam widok łaskotał podniebienie; nie tylko festony mięsistego i soczystego winogradu; nie tylko koszyki pełne skromnie zarumienionych śliwek francuskich: słowem, nie tylko wszystkie te przeróżne smaczne rzeczy przedstawiane w najponętniejszych postaciach…\\r\\n\\r\\nGłówną uwagę zwracali kupujący, niecierpliwie pragnący wypełnić dziś w zupełności od dawna umyślony plan. Trzeba było widzieć, jak się tłoczyli w drzwiach, uderzając jeden drugiego swymi koszykami i paczkami, zapominając na kontuarze część zakupów i szybko wracając po nie, popełniając tysiące pomyłek i przeoczeń z nadzwyczajną dobrodusznością — jednocześnie trzeba było podziwiać cierpliwość kupca i jego pomocników, ich uprzejmość, ich ugrzecznienie, z jakim się dziś starali zwracać do wszystkich. Zdawało się, że gdybyś od nich zażądał serca, to bez wahania wyjęliby je z piersi i ofiarowali z równą skwapliwością jak herbatę lub kawę.\\r\\n\\r\\nWtem zabrzmiały dzwony wzywające pobożnych do kościoła — i wkrótce ulice zaroiły się ludźmi, którzy poprzybierali nie tylko odświętne szaty, ale także najbardziej świąteczne miny.\\r\\n\\r\\nJednocześnie z bocznych ulic, uliczek i zaułków bez nazwy wypłynęło mnóstwo ludzi, którzy nieśli swój obiad do piekarza, ażeby go tam odgrzać.\\r\\n\\r\\nWidok tych biednych, a jednak tak szczęśliwych w tej chwili, zdawał się najwięcej zajmować Ducha, zatrzymał się bowiem wraz ze Scroogem przy drzwiach jednego z piekarzy i podnosząc pokrywy naczyń w chwili, gdy niosący je przechodzili mimo niego, okadzał ich posiłek dymem swej pochodni.\\r\\n\\r\\nByła to iście cudowna pochodnia; gdy bowiem kilku ludzi poczęło się o coś spierać i nawet padły z ich ust dość ostre wyrazy, Duch pokropił ich kilku kroplami rosy ze swej pochodni, a natychmiast wróciła im pogoda umysłu. Przyznawali teraz, że to wstyd sprzeczać się w dzień Bożego Narodzenia.\\r\\n\\r\\nNiebawem umilkły dzwony, a sklepy piekarzy zamknięto. W powietrzu unosiły się smaczne zapachy odgrzewanych obiadów, a kominy pieców piekarzy wyrzucały kłęby dymu pomieszanego z parą.\\r\\n\\r\\n— Zapewne twoja pochodnia ma jakąś szczególną własność? — zapytał Scrooge.\\r\\n\\r\\n— Tak jest. Własność czynienia wszystkiego przyjemnym.\\r\\n\\r\\n— I własność ta działa na każdy obiad w tym dniu? — pytał dalej Scrooge.\\r\\n\\r\\n— Na każdy, który podają z dobrą wolą. Szczególniej na obiad ubogich.\\r\\n\\r\\n— Dlaczego szczególniej na ich obiad?\\r\\n\\r\\n— Ponieważ oni tego najwięcej potrzebują.\\r\\n\\r\\nWciąż niewidzialni, Duch ze Scroogem udali się na przedmieście.\\r\\n\\r\\nDuch mógł (co Scrooge zauważył już u piekarza), pomimo swej olbrzymiej postaci, dostawać się wszędzie z łatwością i wszędzie, zarówno w niskiej lepiance, jak i we wspaniałej sali pałacu, przedstawiał się pięknie i imponująco, jak przystało na istotę nadprzyrodzoną.\\r\\n\\r\\nByć może, iż powodowany radością, jaką odczuwał wskutek swej władzy, a może powodowany serdeczną, uprzejmą naturą i współczuciem dla wszystkich biednych — dość, że Duch zaprowadził Scrooge'a, trzymającego się wciąż jego szaty, do mieszkania jego pomocnika. Na progu Duch zatrzymał się z uśmiechem i pobłogosławił mieszkanie Boba Cratchita rosą ze swej pochodni.\\r\\n\\r\\nPomyślcie tylko — Bob miał tylko piętnaście „bobów” na tydzień; każdej soboty chował do kieszeni ledwie piętnaście swoich imienników; a jednak Duch błogosławił dzisiejszej nocy wigilijnej jego domowi.\\r\\n\\r\\nMałżonka Cratchita, w ubogiej, dwa razy już nicowanej sukni, przystrojonej bardzo tanimi wstążkami, ale — jak na sześć pensów — wyglądającymi wcale ładnie, stała właśnie na środku pokoju i nakrywała stół. Belinda Cratchit, jej druga córka, pomagała jej, podczas gdy pan Piotr Cratchit wsuwał widelec do miski pełnej ziemniaków, a równocześnie wpychały mu się do ust rogi olbrzymiego kołnierzyka (prywatna własność Boba, który pożyczył ją swemu synowi i spadkobiercy na cześć dzisiejszego święta), napełniającego go dumą i chęcią pokazania się w tym wspaniałym stroju wśród rówieśników w parku.\\r\\n\\r\\nPo chwili wbiegły dwie małe latorośle rodziny Cratchit, dziewczynka i chłopczyk, opowiadając głośno, że spoza drzwi piekarza doszedł ich zapach pieczonej gęsi i że wiedzą, iż ta gęś do nich należy. I w niewypowiedzianej radości tańczyły te rozbawione dzieciaki dokoła stołu, podnosząc pana Piotra Crachita pod niebiosa, podczas gdy on (wcale nie dumny, chociaż kołnierzyk prawie go dusił) dmuchał w ogień tak, że ziemniaki gotujące się w garnku pukały o pokrywę, jakby błagały, aby je wypuszczono i obrano z łupiny.\\r\\n\\r\\n— Gdzie też ojciec tak długo siedzi? — odezwała się pani Cratchit. — I twój brat, Mały Tim? A Marta też zeszłorocznej wigilii przyszła o pół godziny wcześniej.\\r\\n\\r\\n— Oto jest Marta, mateczko — odpowiedziało dziewczę, które w tej chwili właśnie weszło do pokoju.\\r\\n\\r\\n— Bóg z tobą, drogie dziecię! Jakże późno przychodzisz! — rzekła pani Cratchit, obsypując córkę pocałunkami, a równocześnie zdejmując z niej szal i kapelusz.\\r\\n\\r\\n— Miałyśmy wczoraj wieczorem wiele roboty — odparło dziewczę — na dziś musiałyśmy ją wykończyć, mamo.\\r\\n\\r\\n— Wszystko już dobrze, skoro tu jesteś — rzekła pani Cratchit. — Usiądź przy kominku, drogie dziecię i ogrzej się.\\r\\n\\r\\n— Nie, nie, ojciec idzie — odezwało się dwoje najmłodszych dzieci, które zawsze i wszędzie trzymały się razem — schowaj się Marto, schowaj się!\\r\\n\\r\\nMarta ukryła się, a w tej chwili właśnie wkroczył do pokoju Bob, ojciec.\\r\\n\\r\\nCo najmniej na trzy stopy, nie licząc w to frędzli, zwieszał się szal z szyi na jego piersi, znoszone zaś suknie były w wielu miejscach połatane i powycierane szczotką, aby w ten sposób ratować jakoś przyzwoity pozór. Na barkach jego siedział Mały Tim.\\r\\n\\r\\nBiedny Mały Tim.\\r\\n\\r\\nW rączkach miał małe kule do podpierania, a członki jego opasywały metalowe taśmy, które utrzymywały go na słabych nóżkach.\\r\\n\\r\\n— Gdzież nasza Marta? — zapytał Bob Cratchit, rozglądając się po pokoju.\\r\\n\\r\\n— Nie przyjdzie — odrzekła pani Cratchit.\\r\\n\\r\\n— Nie przyjdzie? — powtórzył Bob, tracąc od razu dobry humor.\\r\\n\\r\\nBył bowiem w najlepszym usposobieniu, nawet w drodze z kościoła do domu galopował dziarsko, udając konia Małego Tima, który był tym zachwycony.\\r\\n\\r\\n— Nie przyjdzie? — powtórzył raz jeszcze z żalem. — Nie spędzi z nami wieczoru wigilijnego?\\r\\n\\r\\nMarta nie chciała dłużej sprawiać ojcu przykrości, choćby nawet tylko przez żarty, wyszła tedy z ukrycia i otoczyła rękoma jego szyję, podczas gdy dwoje małych Cratchitów zajęło się Małym Timem i zaprowadziło go do kuchni, aby przysłuchał się, jak to śpiewa pudding gotujący się w kotle.\\r\\n\\r\\n— A jakżeż zachowywał się Mały Tim? — zapytała pani Cratchit, nażartowawszy się do syta z łatwowierności Boba i pozwoliwszy mu serdecznie wyściskać córkę.\\r\\n\\r\\n— Jak można najlepiej — odrzekł Bob. — To złote dziecko. Nie wiem, czemu to się dzieje, ale skutkiem przesiadywania w samotności robi się teraz jakimś marzycielem i wymyśla sobie najdziwniejsze rzeczy. Dziś, gdy wracaliśmy do domu, powiedział mi, iż jest pewny, że wszyscy ludzie w kościele zwrócili na niego uwagę dlatego, ponieważ jest kaleką, i że kalectwo jego powinno im w dniu Bożego Naradzenia przypomnieć Tego, który sprawił, iż chromi chodzili, a ślepi widzieli.\\r\\n\\r\\nGłos Boba drżał, gdy wymawiał te słowa, a zadrżał jeszcze więcej, gdy dodał, że Mały Tim z każdym dniem staje się silniejszy i rzeźwiejszy.\\r\\n\\r\\nTymczasem dało się słyszeć stukanie małych kul o podłogę i po chwili do pokoju wrócił Mały Tim, wspierany przez braciszka i siostrzyczkę, którzy go podprowadzili do jego krzesełka przy kominku.\\r\\n\\r\\nBob zawinął teraz rękawy surduta jak gdyby one zasługiwały na baczną ochronę — i wziął się do przygotowania z jałowcówki i cytryn czegoś w rodzaju grogu. Mieszaninę tę rozgrzewał przy ogniu kominka, aby ją doprowadzić do właściwej temperatury.\\r\\n\\r\\nGdy Bob był zajęty tą ważną czynnością, pan Piotr w towarzystwie dwojga małych, nierozłącznych Cratchitów, którzy, mówiąc nawiasem, posiadali zdolność znajdowania się jednocześnie w dwudziestu różnych miejscach — wybrał się po gęś, którą niebawem w uroczystym pochodzie wniósł do pokoju.\\r\\n\\r\\nTeraz powstał taki hałas, jak gdyby gęś była najrzadszym ze wszystkich ptaków, upierzonym dziwem, wobec którego nawet czarny łabędź byłby czymś zupełnie zwyczajnym.\\r\\n\\r\\nJakoż istotnie była ona takim dziwem w tym domu.\\r\\n\\r\\nPani Cratchit zagrzała przy kominku zawczasu przygotowaną polewę do pieczystego; pan Piotr przysmażał kartofle z niepodobnym do opisania zapałem; panna Belinda studziła kompot z jabłek; Marta ścierała proch z ogrzanych talerzy; Bob wziął na ręce Małego Tima i posadził go przy stole obok siebie w najwygodniejszym miejscu; dwoje małych Cratchitów przystawiało krzesła do stołu, przy czym żadne z nich nie zapomniało o sobie i zająwszy przeznaczone im miejsca, powsadzały w buzie łyżki, aby nie napierać się gęsi, zanim przyjdzie na nie kolej.\\r\\n\\r\\nWreszcie wniesiono potrawy i odmówiono modlitwę. Potem nastąpiła pauza, w czasie której wszyscy wstrzymali oddech w piersiach, a pani Cratchit, przyjrzawszy się okiem doświadczonym ostrzu noża, zabrała się do podzielenia gęsi na kawałki. Gdy dokonała dzieła i z wnętrza gęsi wyjęła ponętne nadzienie, zabrzmiał dokoła stołu radosny szmer, a nawet Mały Tim, podniecony przez dwoje małych Cratchitów, uderzył trzonkiem noża o stół i zawołał słabym głosikiem:\\r\\n\\r\\n— Wiwat!\\r\\n\\r\\nNie było chyba jeszcze nigdy na świecie takiej gęsi. Bob zapewniał, iż uważa to za niemożliwe, aby kiedykolwiek w ogóle upieczono taką gęś. Jej delikatne mięso i jej tłustość, jej wielkość i taniość były przedmiotem ogólnego podziwu. Z dodatkiem kompotu jabłecznego i przysmażonych kartofli, stanowiła ona zupełnie wystarczające danie dla całej rodziny. Gdy pani Cratchit zauważyła jedną, jedyną, małą kosteczkę pozostawioną na półmisku, oświadczyła z wielką radością, że przecież nie wszystko zostało spożyte! A jednak każdy z biesiadników jadł, ile chciał. Najlepszym tego dowodem byli mali Cratchitowie, na policzkach ich bowiem świeciły się resztki kompotu i kartofli.\\r\\n\\r\\nTeraz panna Belinda zmieniła talerze, a pani Cratchit opuściła pokój, by wyjąć z kociołka i przynieść pudding.\\r\\n\\r\\nTego ważnego aktu nie mogła dopełnić przy świadkach, gdyż zanadto była niespokojna.\\r\\n\\r\\nA nuż się pudding nie udał? Wyobraźmy sobie, że przy wyjmowaniu z kociołka rozpadł się w kawałki! Lub że złodziej wśliznął się do kuchni i ukradł go, podczas gdy raczono się gęsią! Na tę myśl dwoje małych Cratchitów pobladło z przerażenia. W ogóle przypuszczano przez chwilę wszelkie możliwe okropności…\\r\\n\\r\\nHallo — chmura pary! Pudding wyjęty z kociołka…\\r\\n\\r\\nCo za przyjemny zapach bije z serwety, w którą zawinięto pudding. Właściwie mieszanina apetycznych woni. Przypominają one trochę kuchnię, trochę piekarnię, a trochę pralnię. Takie aromaty wydawał z siebie ów pudding.\\r\\n\\r\\nWreszcie do pokoju weszła pani Cratchit, wzruszona, ale dumna i uśmiechnięta, niosąc przed sobą pudding, twardy i zbity jak kula działowa, oświecony promieniami zapalonego rumu, z świąteczną gałązką ostrokrzewu wetkniętą w sam środek.\\r\\n\\r\\nO, nadzwyczajny, cudowny pudding!\\r\\n\\r\\nBob Cratchit oświadczył głosem spokojnym i pewnym, że uważa go za arcydzieło kucharskie pani Cratchit od czasu ich małżeństwa. Pani Cratchit odpowiedziała na to, że teraz, kiedy już ciężar spadł jej z serca, przyznaje chętnie, że była bardzo zaniepokojona, ponieważ zdawało jej się, że za dużo wzięła mąki.\\r\\n\\r\\nKażdy miał coś do zauważenia, ale nikt nie ośmielił się powiedzieć ani nawet pomyśleć, że był to jednak za mały pudding dla tak licznej rodziny. Byłoby to wprost bluźnierstwo. Każdy członek rodziny Cratchitów wstydziłby się, gdyby mu coś podobnego choćby tylko przyszło do głowy.\\r\\n\\r\\nWreszcie skończyli ucztę, posprzątano ze stołu i dorzucono węgla do ognia na kominku. Podsycone płomienie zajaśniały jeszcze weselej niż przedtem.\\r\\n\\r\\nTeraz skosztowano przygotowanego przez Boba grogu i okazało się, że jest znakomity.\\r\\n\\r\\nZ kolei ustawiono na stole jabłka i pomarańcze, a w ogień rzucono kilka garści kasztanów. Następnie cała rodzina Cratchitów zasiadła przed kominkiem, jak wyraził się Bob Catchit — w koło, chociaż było to właściwie tylko półkole: Bob pośrodku, a obok niego cały zapas szklanek rodziny — dwie szklaneczki i garnuszek bez uszka.\\r\\n\\r\\nNaczynia te jednak były napełnione gorącym grogiem, który wyglądał w nich równie dobrze, jak gdyby to były złote puchary. Bob rozlewał ten napój z promieniejącym wzrokiem, podczas gdy w ogniu podskakiwały i strzelały kasztany. Potem Bob wzniósł toast:\\r\\n\\r\\n— Daj nam Boże, moi drodzy, przepędzić szczęśliwie święta! Niech nas Bóg błogosławi!\\r\\n\\r\\nCała rodzina powtórzyła ten toast.\\r\\n\\r\\n— Niech Bóg błogosławi nas wszystkich i każdego z osobna! — rzekł ostatni Mały Tim.\\r\\n\\r\\nSiedział tuż obok ojca, na małym krzesełku. Bob trzymał jego małą, wychudłą rączkę w swojej dłoni, jak gdyby okazać dziecięciu swoją szczególną dla niego miłość, zarazem jak gdyby obawiając się, żeby mu ukochanego maleństwa nie zabrano.\\r\\n\\r\\n— Duchu — odezwał się Scrooge ze współczuciem, którego nigdy dotychczas nie doznawał — powiedz mi, czy Mały Tim żyć będzie?\\r\\n\\r\\n— Widzę próżne krzesło przy kominku — odparł Duch — i starannie przechowywane kule bez właściciela. Jeżeli przyszłość nie zmieni tego widzenia, dziecko umrze.\\r\\n\\r\\n— Nie, nie! — zawołał Scrooge. — O, dobry Duchu, powiedz, że ono będzie żyło…\\r\\n\\r\\n— Jeżeli przyszłość nie zmieni tego widzenia — powtórzył Duch — to już żaden z moich następców nie zastanie tutaj tego dziecka. Ale o co ci chodzi? Skoro musi umrzeć, to lepiej, żeby umarło zaraz i zmniejszyło przez to nadmiar ludności.\\r\\n\\r\\nScrooge, słysząc swoje własne słowa, powtórzone przez Ducha, pochylił głowę, przejęty skruchą i żalem.\\r\\n\\r\\n— Człowieku — rzekł Duch — jeśli masz serce, a nie kamień, to nigdy nie wypowiadaj tak ohydnych słów, dopóki nie zrozumiesz, czym jest właściwie ten nadmiar ludności i gdzie on się znajduje. Czy ty masz prawo rozstrzygać, którzy ludzie mają żyć, a którzy mają umrzeć? Być może, iż ty w oczach Stwórcy jesteś o wiele mniej wart życia niż miliony istot podobnych do tego dziecka biednego człowieka. Wielki Boże! Czy można obojętnie słuchać, jak marny robak, który nie widzi nic poza liściem, na którym siedzi, skarży się obłudnie na to, iż wpośród jego głodnych, dręczonych nędzą bliźnich znajduje się za wiele żyjących!\\r\\n\\r\\nScrooge wysłuchał upomnień Ducha w pokorze i spuścił oczy. Naraz usłyszał wymówione swoje nazwisko.\\r\\n\\r\\n— Niech żyje pan Scrooge! — przemówił Bob. — Wypijmy jego zdrowie, gdyż jest on naszym chlebodawcą i jemu zawdzięczamy dzisiejszą naszą ucztę!\\r\\n\\r\\n— Jemu zawdzięczamy? — zawołała pani Cratchit z oburzeniem. — Pragnęłabym bardzo, żeby tu się zjawił. Wyprawiłabym mu ucztę po swojemu. Tak jest. Wypowiedziałabym mu w oczy wszystko, co o nim myślę, a spodziewam się, że nie przypadłoby mu to do smaku!\\r\\n\\r\\n— Droga żono, mówisz to przy dzieciach — upomniał ją łagodnie Bob. — Dzisiaj przy tym mamy święto Bożego Narodzenia!\\r\\n\\r\\n— Istotnie, tylko w tak wielkie święto można wznosić zdrowie tak podłego, obrzydłego skąpca, człowieka bez serca, jakim jest Scrooge — oburzała się w dalszym ciągu pani Cratchit. — Ty wiesz, Robercie, że on jest taki właśnie. Nikt nie wie o tym lepiej od ciebie!\\r\\n\\r\\n— Droga żono — powtórzył Bob — dziś święto Bożego Narodzenia! Zastanów się!\\r\\n\\r\\n— A więc wychylę jego zdrowie, uczynię to przez miłość dla ciebie i przez wzgląd na dzisiejsze święto — rzekła pani Cratchit. — Niech żyje długie lata! Życzę mu wesołych świąt i szczęśliwego Nowego Roku! Życzę mu tego, ale wątpię, czy się to spełni. Bardzo wątpię…\\r\\n\\r\\nDzieci, idąc za przykładem matki, wypiły również zdrowie Scrooge'a.\\r\\n\\r\\nBył to pierwszy akt, którego dokonali tego wieczoru bez serdeczności i bez ciepła, pod naciskiem przymusu. Mały Tim wypił ostatni, ale nie dodał do tego żadnej uwagi. Widocznie Scrooge był postrachem rodziny, czymś w rodzaju ludożercy. Wymienienie jego nazwiska rzuciło na nich wszystkich ponury cień, który nie ustąpił przez całe pięć minut.\\r\\n\\r\\nA gdy wreszcie ustąpił, byli weseli dziesięć razy więcej niż przedtem, ponieważ uwolnili się od tego okropnego Scrooge'a.\\r\\n\\r\\nBob Cratchit uroczyście oznajmił, że ma obiecane dla pana Piotra miejsce, które mu będzie przynosiło aż półszósta szylinga tygodniowo. Dwoje małych Cratchitów roześmiało się serdecznie na myśl, że będą widzieli Piotra już jako człowieka pracy. Sam pan Piotr spoglądał w zamyśleniu przez otwór swego kołnierzyka w ogień, zastanawiając się zapewne nad tym, w jakich papierach ulokuje swoje oszczędności, skoro już znajdzie się w posiadaniu tak bajecznej pensji.\\r\\n\\r\\nMarta, która pracowała u modniarki, opowiadała, jak wiele teraz ma do roboty, ile to godzin w porze większego ruchu musi pracować i że zamierza jutro wyspać się za wszystkie czasy; jutro bowiem miała dzień zupełnie wolny. Opowiadała także, iż przed kilku dniami widziała pewną hrabinę i pewnego lorda, a lord był prawie tego wzrostu co Piotr. Przy tych jej słowach Piotr podciągnął rogi swego kołnierzyka tak wysoko, że poza nimi głowa jego prawie zniknęła.\\r\\n\\r\\nTymczasem kasztany i poncz krążyły wciąż wśród rozbawionej rodziny, a Mały Tim zaśpiewał swym żałosnym głosikiem piosenkę o dziecku zasypanym przez śnieg, a śpiewał bardzo ładnie.\\r\\n\\r\\nW tym wszystkim nie było nic szczególnego, a tym bardziej nic arystokratycznego. W rodzinie tej nie było ani jednej postaci wytwornej, pięknie ubranej. Ich obuwie straciło dawno własność nieprzepuszczania wody, ich odzież była dobrze wyszarzana; dzieci wyglądały nędznie, a pan Piotr z pewnością znał dobrze wewnętrzne urządzenie lombardu. Mimo to byli szczęśliwi, zadowoleni i przepełnieni wdzięcznością za te skromne rozkosze, jakimi ich los obdarzał. Kochali się wzajem, panowała wśród nich zgoda i spokój ludzi uczciwych. W chwili, kiedy ich Scrooge opuszczał, zdawali się być jeszcze bardziej szczęśliwi w świetle błysków pochodni Ducha. Scrooge z trudnością oderwał od nich oczy, a zwłaszcza żal mu było rozstawać się z Małym Timem.\\r\\n\\r\\nZrobiło się ciemno i począł padać gęsty śnieg. Scrooge i Duch szli teraz przez ulice Londynu. W oknach domów błyszczały jasne, wesołe światła. Tu można było widzieć przygotowania do wieczerzy, bogato nakryte stoły, całe stosy talerzy ogrzewanych na gazie, kosztowne opony i meble; tam dzieci wybiegały na pokrytą śniegiem ulicę, aby powitać jak najprędzej przybywające zamężne siostry i braci, kuzynów, wujów, ciotki; ówdzie na oknach przesuwały się cienie zgromadzonych gości; tam znów dziewczęta, przybrane w futrzane kołnierze i takież buciki, szczebiocząc jedna przez drugą, lekkim krokiem spieszyły w sąsiedztwo. Biada kawalerom, którzy by teraz rzucili okiem na ich zarumienione twarzyczki i błyszczące, ożywione spojrzenia. Te figlarne czarodziejki wiedziały doskonale, jak są dla tych biedaków niebezpieczne!\\r\\n\\r\\nGdyby sądzić według mnóstwa ludzi, dążących w odwiedziny do krewnych lub przyjaciół, można by mniemać, że nie zastaną oni nigdzie nikogo na ich przyjęcie. Byłaby to omyłka. W każdym domu oczekiwano gości i na każdym kominku płonął wesoły ogień. Jakżeż Duch był szczęśliwy! Odsłaniał swoją szeroką pierś i otwierał swą pełną dłoń, na wszystko dokoła rzucając hojnie szczere, poczciwe, szlachetne rozradowanie. Nawet latarnik, przebiegający w ubraniu odświętnym ciemne ulice, aby ponurą mgłę ich rozjaśnić blaskami światła i który właśnie myślał o spędzeniu wieczoru u towarzysza pracy, roześmiał się głośno, gdy Duch przeleciał obok niego, chociaż poczciwina ani się domyślał, że spotkał istotę tak dziś ważną.\\r\\n\\r\\nWtem, bez żadnego uprzedzenia ze strony Ducha, znaleźli wśród jakiegoś rozległego pustkowia błotnistego, na którym wznosiły się tu i ówdzie rzucone ogromne głazy, jak gdyby to było cmentarzysko olbrzymów; woda, niemająca tu żadnego hamulca, zalałaby całą przestrzeń, gdyby mróz nie ujął jej w okowy lodowe. Oprócz mchu, paproci i twardej, ostrej trawy, nic więcej tu nie rosło. Na dalekim zachodzie niknące słońce pozostawiło pas płonącej czerwieni, spoglądającej na to rozpaczliwe pustkowie niby nabiegłe krwią oko rozjątrzonego tygrysa. Pas ten zapadał się coraz niżej, aż wreszcie pogrążył się zupełnie w ciemnościach nocy.\\r\\n\\r\\n— Gdzie jesteśmy? — zapytał Scrooge.\\r\\n\\r\\n— Tu mieszkają górnicy pracujący w głębiach ziemi — odrzekł Duch. — Patrz tam! Oni mnie poznali.\\r\\n\\r\\nW oknie jakiejś nędznej lepianki błyszczało światło; pomknęli tam szybko.\\r\\n\\r\\nZastali wesołe towarzystwo, siedzące dokoła wielkiego, jasno płonącego ogniska. Zgrzybiały starzec, jego sędziwa żona, w otoczeniu dzieci, wnuków i prawnuków, wszyscy w odświętnych szatach. Starzec śpiewał hymn wigilijny głosem, który niekiedy tylko przygłuszał wycie wiatru nad pustkowiem. Była to bardzo stara pieśń, którą on śpiewał jeszcze wówczas, kiedy był małym chłopcem. Od czasu do czasu wszyscy wtórowali mu chórem. Za każdym razem zaś, gdy ich głosy zabrzmiały, starzec ożywiał się, a głos jego stawał się silniejszy; natomiast gdy milkły, jego siły słabły i znów zapadał w niemoc starczą.\\r\\n\\r\\nDuch nie bawił tu długo. Poleciwszy Scrooge'owi, by trzymał się silniej jego opończy, uniósł go w powietrze.\\r\\n\\r\\nJak myślicie — dokąd go uniósł? Przecież nie na morze?\\r\\n\\r\\nA właśnie na morze!\\r\\n\\r\\nKu wielkiemu swemu przerażeniu, ujrzał Scrooge znikającą poza sobą ziemię, a w dole usłyszał głuchy pomruk pieniących się fal, z wściekłością uderzających o skaliste brzegi, jak gdyby rzucały zuchwałe wyzwanie podmywanej przez nie ziemi.\\r\\n\\r\\nNa posępnej skale, do połowy zanurzonej w wodzie, w odległości mili od stałego lądu, stała samotna latarnia morska. Przez cały rok szalały i huczały dokoła niej fale. Ogromne stosy traw morskich osnuwały jej stopy, mewy — można by mniemać, że zrodzone z wiatru, jak trawa morska z fal — unosiły się i opadały w powietrzu dokoła jej szczytu, jak u dołu rozigrane fale, nad którymi te ptaki żeglowały.\\r\\n\\r\\nI tutaj nawet dwaj latarnicy rozpalili ogień, który rzucał jasny snop promieni na wyburzoną powierzchnię morza przez otwór w grubym murze latarni.\\r\\n\\r\\nCi, co rozniecili ogień, ludzie prości, wyciągnąwszy zgrubiałe od ciężkiej pracy ręce poprzez stół, przy którym zasiedli, życzyli sobie wzajem wesołych świąt, trącając się kubkami gorącego grogu. Jeden z nich, starszy, o twarzy zniszczonej przez ustawiczne zmiany powietrza, pooranej zmarszczkami, podobnej do twarzy figur wyrzynanych ongi na przodach okrętu, zaśpiewał jakąś dziką pieśń wigilijną ochrypłym głosem przypominającym poryki wiatru w czasie burzy.\\r\\n\\r\\nDuch znów uniósł Scrooge'a ponad czarne, piętrzące się morze, aż w końcu, daleko już od brzegów, zatrzymali się na pokładzie jakiegoś okrętu. Tu wciąż przechodzili z miejsca ma miejsce. Zatrzymali się najprzód przy sterniku, następnie przy strażniku, wreszcie przy oficerach na służbie. Wszystkie te szorstkie, surowe postacie, spełniając swoje ciężkie i odpowiedzialne obowiązki, nuciły jednak z cicha pieśń wigilijną, bądź myślały o wielkim święcie, bądź wreszcie opowiadały sobie wzajem wspomnienia dawnych świąt, spędzonych wśród rodziny, snując nadzieję rychłego powrotu do swoich.\\r\\n\\r\\nKażdy marynarz znajdujący się na tym okręcie, czuwający czy śpiący, zły czy dobry, miał w tym dniu dla towarzyszy lepsze, cieplejsze słowo niż kiedykolwiek w ciągu roku, każdy uczestniczył w uroczystości, każdy w mniejszym lub większym stopniu doznawał radosnego uczucia, myślał o tych, którzy niezawodnie w tej chwili myślą też o nim.\\r\\n\\r\\nScrooge przysłuchiwał się żałosnym jękom wichru i rozmyślał, jaka to wspaniała rzecz posuwać się wśród nieprzejrzanej ciemności ponad niezmierzoną przepaścią ukrywającą na dnie swoim wielkie tajemnice. Nagle ze zdumieniem usłyszał głośny śmiech. Zdumienie zaś jego wzrosło do najwyższego stopnia, gdy poznał głos siostrzeńca i gdy znalazł się, nie wiadomo jakim sposobem, w jasnym, ciepłym i schludnym pokoju. Obok niego stał Duch i z życzliwym uśmiechem spoglądał na jego siostrzeńca.\\r\\n\\r\\n— Ha, ha, ha! — śmiał się wciąż siostrzeniec Scrooge'a. — Ha, ha, ha!\\r\\n\\r\\nGdybyś, szanowny czytelniku, co jednak jest niepodobieństwem, znał człowieka śmiejącego się serdeczniej i szczerzej niż siostrzeniec Scrooge'a, to i ja pragnąłbym go poznać. Przedstaw mnie, a będę utrzymywał z nim znajomość.\\r\\n\\r\\nNie ma nic słuszniejszego, sprawiedliwszego i szlachetniejszego nad prawo równowagi, które sprawia, że o ile choroby i smutki udzielają się innym, o tyle również radość, dobry humor i śmiech są zaraźliwe. Moc tego prawa można było zaobserwować tu właśnie. Gdy bowiem siostrzeniec Scrooge'a śmiał się na całe gardło, trzymając się za boki, kiwając głową i wykrzywiając twarz najdziwaczniej, żona jego śmiała się równie serdecznie, a i zebrani goście nie pozostawali w tyle. Wszyscy trzęśli się od śmiechu, a wraz z nimi zdawał się śmiać cały pokój:\\r\\n\\r\\n— Ha, ha! Ha, ha! Ha, ha!\\r\\n\\r\\n— Jak mnie tu żywym widzicie, powiedział, że wigilia to głupstwo! — wołał siostrzeniec Scrooge'a. — Powiedział najwyraźniej i jestem przekonany, że rzeczywiście tak myśli.\\r\\n\\r\\n— Tym gorzej dla niego, Fredziu — z oburzeniem zauważyła jego żona.\\r\\n\\r\\nBłogosławione niech będą kobiety: one nic nie czynią połowicznie i zawsze biorą rzeczy na serio.\\r\\n\\r\\nŻona Freda, a siostrzenica Scrooge'a była bardzo ładną kobietką. Miała milutką, naiwną twarzyczkę z ponętnymi dołkami na policzkach, prześliczne, jakby stworzone do pocałunków usta i najsłoneczniejszą parę ocząt. W jej piękności było coś wyzywającego, ale w tym dobrym, szlachetnym znaczeniu, które nikomu nie uchybia.\\r\\n\\r\\n— Jest on po prostu starym dziwakiem — zaopiniował siostrzeniec Scrooge'a. — Nie mylę się: starym dziwakiem i do tego nieznośnym. Mógłby być chociaż cokolwiek grzeczniejszy. Ale wady człowieka są zawsze karą dla niego samego. Jest to prawda niezbita i pamiętając o niej, nie będę mu czynił wymówek.\\r\\n\\r\\n— Zdaje się, Fredziu, że on jest bardzo bogaty — zauważyła żona. — Przynajmniej ty zawsze mi tak mówisz.\\r\\n\\r\\n— I cóż z tego, moja droga? — odparł Fred. — Bogactwo jest dla niego bez pożytku, bo nie używa go na nic dobrego. Sam z niego nie korzysta i nie pomaga nikomu. Odmawia sobie nawet wszelkich wygód. Wiem dobrze o tym. Nigdy mi też na myśl nie przyszło prosić go kiedykolwiek o pomoc. Ha, ha, ha! Ale też on chyba nigdy nie pomyślał o tym, że my kiedyś, wcześniej czy później, odziedziczymy jego skarby…\\r\\n\\r\\n— Nie cierpię go! — rzekła piękna kobietka, a jej siostry i wszyscy goście przyznali, że ma zupełną słuszność.\\r\\n\\r\\n— Co do mnie, nie mam do niego żalu — odezwał się siostrzeniec. — Żal mi go, ale nie mógłbym gniewać się na niego, gdybym nawet chciał. Któż bowiem cierpi przez jego kaprysy? On sam, tylko on sam. Uroiwszy sobie na przykład, że powinien nas nie lubić, nie chciał przyjąć naszego zaproszenia. Jakiż z tego rezultat? Taki, że uniknął niesmacznego obiadu.\\r\\n\\r\\n— Tak sądzisz? A mnie się zdaje, że stracił doskonały obiad! — zawołała energiczna, dotknięta w najczulszy punkt kobietka.\\r\\n\\r\\nWszyscy przyłączyli się do jej zdania, a chyba mogli być kompetentnymi sędziami w danym razie, gdyż przed chwilą właśnie skończyli ów obiad.\\r\\n\\r\\n— Tym lepiej — rzekł siostrzeniec Scrooge'a. — Bardzo mnie to cieszy, gdyż co do mnie, wyznam szczerze, nie mam wielkiego zaufania do talentów kulinarnych młodych gospodyń. Jak sądzisz, Topper?\\r\\n\\r\\nTopper miał wyraźną skłonność do jednej z sióstr żony Fredzia i dlatego zapewne odpowiedział, że będąc kawalerem, a więc niejako pariasem wśród społeczeństwa, nie ma prawa wydawać sądu w tym przedmiocie.\\r\\n\\r\\nUsłyszawszy to, owa siostra żony siostrzeńca Scrooge'a, pulchna panienka, ta w koronkowej narzutce, nie zaś ta w narzutce z różami, spąsowiała jak piwonia.\\r\\n\\r\\n— Mów dalej, Fredziu — odezwała się siostrzenica Scrooge'a, klaszcząc w dłonie. — Wypowiedz się, skończ, coś zaczął. On chowa zawsze wszystko pod korzec. Dziwny człowiek!\\r\\n\\r\\nZaczepiony w ten sposób, Fred wybuchnął znowu śmiechem, a ponieważ było fizycznym niepodobieństwem uniknąć tej zarazy (choć pulchna siostra starała się powstrzymać śmiech przy pomocy aromatycznego octu) więc wszyscy bez wyjątku poszli za przykładem Freda.\\r\\n\\r\\n— Pozostaje mi tylko dodać — odezwał się Fred, gdy mu minął paroksyzm śmiechu — że wuj, postąpiwszy z nami tak niegrzecznie i nieżyczliwie, nie przyjąwszy mego zaproszenia, sam się pozbawił pewnej dozy radości, która prawdopodobnie nie zaszkodziłaby mu. Jestem przekonany, że miałby tu towarzyszy przyjemniejszych od tych, jakich posiada we własnych swych myślach, czy to przesiadując w starym, zatęchłym kantorze, czy też w zakurzonych i pustych pokojach. Mam zamiar zapraszać go corocznie bez względu na to, czy mu się to podoba, czy nie, bo mi go żal. Może szydzić z wigilii Bożego Narodzenia do samej śmierci, ale zdaje mi się, że w końcu przekona się do niej, gdy będę chodził do niego co rok i pytał życzliwie: „Wuju Scrooge, jak się miewasz?”. Gdyby go to natchnęło myślą zapisania swemu pomocnikowi jakich pięćdziesięciu funtów, byłbym szczerze zadowolony. Nie jestem tego pewien, ale tak mi się zdaje, że wczoraj go wzruszyłem.\\r\\n\\r\\nWszyscy zebrani zaczęli się śmiać z naiwności Freda. On sądził, że mógł wzruszyć Scrooge'a, jak gdyby tego starego kutwę mogło co na świecie wzruszyć. Ale Fred miał przedziwny charakter. Mało go obchodziło, z czego się towarzystwo śmieje; jego cieszyła ta wesołość i aby ją podtrzymać, otworzył nową butelkę wina.\\r\\n\\r\\nPo herbacie zaczęła się muzyka, była to bowiem muzykalna rodzina. A zapewniam was, że wiedzieli, co robią, gdy zaśpiewali chórem. Szczególnie wyróżniał się Topper, który umiał mruczeć basem jak niedźwiedź, a nigdy nie zaczerwienił się przy tym, ani nie zeszpecił sobie twarzy nabrzmieniem żył na czole.\\r\\n\\r\\nSiostrzenica Scrooge'a grała wcale dobrze na harfie. Teraz, bez próbowania, uderzyła w struny i zagrała krótką, prostą melodię (ot, drobnostka, mógłbyś nauczyć się jej gwizdać w dwie minuty), a znała ją doskonale owa dziewczynka, która ongi zabrała Scrooge'a ze szkoły…\\r\\n\\r\\nGdy ta melodia zabrzmiała, wszystko, co Scrooge'owi przypomniał Duch Wigilijnej Przeszłości, stanęło mu teraz przed oczami. Miękł coraz bardziej i sądził, że gdyby mógł był słuchać częściej tej piosenki przed laty, byłby niezawodnie stał się lepszy i to własną zasługą, bez pomocy łopaty grabarza, która pogrzebała Jakuba Marleya.\\r\\n\\r\\nMuzyka jednak nie zajęła całego wieczoru. Mając już jej dosyć, rozpoczęli zabawę w fanty. Bo dobrze jest czasem wrócić do dzieciństwa, zwłaszcza w dzień wigilijny, który jest przecież wielkim świętem dzieci.\\r\\n\\r\\nNaprzód więc bawiono się w „ślepą babkę”. Oczywiście, że tak. Ale nie chce mi się wierzyć, żeby Topper naprawdę nic nie widział, mając przewiązane oczy; wszakże oczu w trzewikach nie nosił.\\r\\n\\r\\nMoim zdaniem, była to rzecz ułożona pomiędzy nim i siostrzeńcem Scrooge'a; wiedział o tym niezawodnie i Duch Tegorocznego Bożego Narodzenia.\\r\\n\\r\\nSposób, w jaki Topper uganiał się za piękną panienką w białym szaliku, był wprost pogwałceniem ludzkiego zaufania. Przewracając krzesła, obijając się o fortepian, dusząc się pomiędzy firankami, szedł wszędzie tam, gdzie szła ona! Zawsze wiedział, gdzie ją dopadnie. Nie chwytał nikogo innego. Gdy ktoś wpadł na niego (niektórzy czynili to umyślnie), udawał, że pragnie tego kogoś chwycić, a potem zaraz zbaczał w kierunku swej ofiary. Na próżno protestowała kilkakrotnie, wołając, że sprzeciwia się to zasadom gry (a każdy musiał przyznać jej słuszność), gdy Topper w końcu ją złapał, zapędziwszy w róg pokoju, skąd nie było już wyjścia. Zachowanie się jego było w najwyższym stopniu oburzające. Udawał, że jej nie poznaje, że musi koniecznie dotknąć jej uczesania, że musi się upewnić przez uściśnienie jakiegoś pierścionka na jej palcu i łańcuszka na szyi; to było po prostu występne, zbrodnicze. Niezawodnie powiedziała mu o tym swoje zdanie, gdy podczas dalszego ciągu zabawy, w której nie brali już udziału, siedzieli i rozmawiali poufnie za firankami.\\r\\n\\r\\nSiostrzenica Scrooge'a nie uczestniczyła w tej grze. Usiadła wygodnie w dużym krześle ze stołeczkiem pod nogami, w zacisznym kąciku, w którym tuż za nią stali Duch i Scrooge. Ale przyłączyła się do gry w fanty i tu okazała wiele dowcipu.\\r\\n\\r\\nRównież w „sekretarzu” okazała przedziwną bystrość umysłu i ku wielkiemu zadowoleniu siostrzeńca Scrooge'a, pobiła na głowę swoje siostry, chociaż im także nie brakowało sprytu, co mógłby nawet Topper poświadczyć.\\r\\n\\r\\nTowarzystwo składało się coś ze dwudziestu osób, młodych i starych, a wszyscy bawili się przewybornie. Nawet Scrooge tak się zainteresował zabawą, że zapomniawszy, iż głos jego nie może być słyszany, wtrącał się często do zabawy, odgadywał zadawane zagadki, zwykle najzupełniej trafnie, gdyż trzeba przyznać, że najostrzejsza, najsubtelniejsza igła nie mogła się porównać z subtelnością Scrooge'a. Miał on wprawdzie pozór dobroduszny, a nawet głupkowaty, lecz sam go sobie nadawał, ażeby móc wyzyskiwać ludzi.\\r\\n\\r\\nDuch cieszył się bardzo zmianą jego usposobienia i spoglądał na niego tak życzliwie, że Scrooge prosił go pokornie, jak studencik, aby pozostali do końca zabawy. Ale Duch odpowiedział, że nie może tego uczynić.\\r\\n\\r\\n— Zaczęli właśnie nową grę — prosił Scrooge. — Tylko pół godziny jeszcze, Duchu, tylko pół godziny, nie więcej!\\r\\n\\r\\nByła to zabawa „tak i nie”. Siostrzeniec Scrooge'a miał o czymś pomyśleć, a reszta towarzystwa powinna była odgadnąć, co to takiego; na wszystkie pytania mógł odpowiadać: „tak” albo „nie”. Pod krzyżowym ogniem pytań, na które był wystawiony, musiał się przyznać, że kolejno: myślał o zwierzęciu, o żywym zwierzęciu, o niemiłym zwierzęciu, o dzikim zwierzęciu, o zwierzęciu, które czasami mruczało, czasami mówiło, mieszkało w Londynie, chodziło po ulicach, nie było wystawione na widok publiczny, nie było przez nikogo wodzone, nie znajdowało się w menażerii, nie było zabijane w rzeźni, nie było ani koniem, ani osłem, ani krową, ani bykiem, ani tygrysem, and psem, ani świnią, ani kotem, ani niedźwiedziem.\\r\\n\\r\\nPrzy każdym odgadnięciu niewłaściwym siostrzeniec wybuchał szalonym śmiechem, a nawet zrywał się z kanapy i skakał po pokoju. W końcu pulchna jego kuzynka, wpadłszy również w szał wesołości, zawołała:\\r\\n\\r\\n— Już go mam! Wiem, co to! Wiem!\\r\\n\\r\\n— Więc powiedz…\\r\\n\\r\\n— To twój wujaszek, Scro-o-ge!\\r\\n\\r\\nZgadła.\\r\\n\\r\\nWszyscy byli zachwyceni, chociaż słusznie ktoś zauważył, że na pytanie czy to jest niedźwiedź, odpowiedź powinna była wypaść: „tak”, ponieważ zaprzeczenie odwróciłoby myśli uczestników zabawy od Scrooge'a, jeśliby istotnie o nim myśleli.\\r\\n\\r\\n— Sprawiedliwość przede wszystkim! — odezwał się siostrzeniec Scrooge'a. — Bawimy się jego kosztem, więc byłoby niewdzięcznością nie wypić jego zdrowia. Dalej! Niech każdy weźmie szklankę wina i… zdrowie wuja Scrooge'a!\\r\\n\\r\\n— Zdrowie wuja Scrooge'a! — zawołali wszyscy.\\r\\n\\r\\n— Wesołych świąt i szczęśliwego Nowego Roku staruszkowi, jakikolwiek on tam jest! — ciągnął Fred dalej. — Nie chciał przyjąć ode mnie tych życzeń, jednak ja mu je składam. Niech żyje wuj Scrooge!\\r\\n\\r\\nWujowi Scrooge zrobiło się tak wesoło i lekko na sercu, że byłby podziękował siostrzeńcowi i całemu towarzystwu, chociażby nieuchwytnym dla nich głosem, gdyby Duch pozwolił na to. Lecz cała scena znikła mu z oczu z ostatnimi słowami siostrzeńca, a on wraz z Duchem znów ruszyli dalej.\\r\\n\\r\\nWidzieli wiele ciekawych obrazów, zaszli daleko, odwiedzili wiele ognisk domowych, a wszędzie Duch przynosił z sobą pogodę umysłu i szczerą radość.\\r\\n\\r\\nZatrzymywał się przy łożach chorych, darząc ich zdrowiem; pocieszał wygnańców, którzy czuli się wtedy jakby w kraju rodzinnym; zrozpaczonym ciężką walką o byt ukazywał nadzieję lepszej przyszłości, godząc ich z losem; zbliżał się do nędzarzy, którzy zapominali wtedy o swoich cierpieniach.\\r\\n\\r\\nW przytułku, szpitalu, więzieniu, w każdym schronieniu nędzy i nieszczęścia, gdyż próżny i pyszny człowiek swoją marną, niedaleko sięgającą władzą nie mógł mu tam wzbronić wstępu — wszędzie zostawiał cząstkę swoich dobrodziejstw, dając w ten sposób Scrooge'owi przykład miłosierdzia.\\r\\n\\r\\nByła to długa noc, jeżeli to była jedna tylko noc. Lecz Scrooge miał pod tym względem wątpliwości. Zdawało mu się mianowicie, że w tym przeciągu czasu, jaki spędza z Duchem, odbyło się kilka świąt Bożego Narodzenia. Przy tym Scrooge zauważył rzecz arcydziwną: w jego własnej powierzchowności nic się nie zmieniło, gdy tymczasem Duch starzał się widocznie i to bardzo szybko. Scrooge ani jednym słowem nie napomykał o tym Duchowi, dopóki nie spostrzegł, opuściwszy jakąś zabawę dziecięcą urządzoną z powodu Bożego Narodzenia, że włosy Ducha zupełnie zbielały. Wtedy zapytał:\\r\\n\\r\\n— Czy życie duchów jest tak krótkie?\\r\\n\\r\\n— Moje życie na tym świecie jest bardzo krótkie — odrzekł Duch — kończy się bowiem dzisiejszej nocy.\\r\\n\\r\\n— Dzisiejszej nocy!… — powtórzył Scrooge.\\r\\n\\r\\n— Tak, dziś o północy. Dlatego musimy się śpieszyć. Zegary na wieżach wydzwoniły właśnie w tej chwili trzy kwadranse na dwunastą.\\r\\n\\r\\n— Wybacz mi zbyt śmiałe może pytanie — rzekł Scrooge, patrząc uparcie na dolny brzeg opończy Ducha — lecz spostrzegam pod twoją szatą coś dziwnego, co nie należy do ciebie. Czy to noga czy łapa zwierzęcia?\\r\\n\\r\\n— Prawdopodobnie łapa, gdyż obrasta ją ciało — brzmiała smutna odpowiedź Ducha. — Patrz!\\r\\n\\r\\nSpod opończy wysunęło się dwoje dzieci, dwoje nędznych, wstrętnych, strasznych, przerażających istot. Uklękły one u stóp Ducha, trzymając się silnie skraju jego szaty.\\r\\n\\r\\n— Och, człowieku! Spojrzyj, przypatrz się im dobrze! — zawołał Duch.\\r\\n\\r\\nBył to chłopiec i dziewczyna. Żółte, chude, obdarte, dzikie, zwilczałe te istoty czołgały się w pokorze po ziemi.\\r\\n\\r\\nZamiast młodocianego wdzięku, który powinien był jaśnieć w ich twarzach, zamiast zdrowego rumieńca, wyschła ręka czasu pokryła ich lica zmarszczkami, usunęła z nich krew, napiętnowała strasznym zwyrodnieniem. Tam, gdzie powinien był znajdować się wyraz anielski — tam, zdawało się, kryły się złe duchy, rzucając groźne spojrzenia. Nie można sobie wyobrazić bardziej wstrętnych, przerażających potworów.\\r\\n\\r\\nScrooge, blady jak płótno z przerażenia, odwrócił się, lecz obawiając się obrazić Ducha, który może był ojcem tych istot, usiłował powiedzieć, że to są przedziwne dzieci; kłamstwo jednak byłoby zbyt rażące — wybełkotał zatem tylko:\\r\\n\\r\\n— Czy to twoje dzieci?\\r\\n\\r\\n— To są dzieci ludzkości! — odparł Duch, spoglądając na nieszczęsne istoty z głębokim współczuciem. — Udają się one do mnie, błagając, ażebym ich bronił przed ich ojcami. To jest — dodał, wskazując chłopca — Ciemnota, a dziewczynka nosi miano Nędza. Strzeż się obu jak ognia oraz tego wszystkiego, co od nich pochodzi, a przede wszystkim strzeż się chłopca, gdyż na jego czole wypisany jest straszny wyraz: *Zguba*. Możesz się ich wyprzeć — ciągnął dalej Duch, podnosząc głos i wyciągając rękę w kierunku miasta — możesz oburzać się na tych, co to mówią, możesz ich spotwarzać i potępiać: ale jeżeli nie postarasz się o usunięcie tych klęsk, biada ci!\\r\\n\\r\\n— Czyż nie istnieje pomoc dla tych stworzeń? — wyszeptał Scrooge.\\r\\n\\r\\n— A tak — odparł Duch z ironią, przypominając mu jego własne słowa — są przecież więzienia, są domy poprawy!\\r\\n\\r\\nWybiła północ.\\r\\n\\r\\nScrooge szukał oczyma Ducha, lecz nie mógł go dojrzeć.\\r\\n\\r\\nZ ostatnim uderzeniem godziny przypomniał sobie zapowiedź Jakuba Marleya, a wtedy, podniósłszy oczy, spostrzegł nowego Ducha. Miał on postawę majestatyczną, uroczystą, był przybrany w długi, do ziemi sięgający płaszcz z kapturem, a zbliżał się do Scrooge'a powoli, ociężale, jak tuman mgły.\\r\\n\\r\\n\\r\\n\\r\\nIV. \\r\\nOstatni duch\\r\\n\\r\\nGdy widmo zbliżało się do Scrooge'a, ten upadł przed nim na kolana, ponieważ zdawało mu się, że przybysz roztacza dokoła coś tajemniczego, posępnego i groźnego.\\r\\n\\r\\nÓw długi, czarny płaszcz, podobny do całunu, spowijał szczelnie całą postać Ducha, nawet głowę i twarz, pozwalając widzieć tylko jedną wyciągniętą rękę. Gdyby nie to, trudno byłoby dojrzeć tę postać pośród ciemności nocnej.\\r\\n\\r\\nZnalazłszy się tuż przy Duchu, Scrooge zauważył jego niezwykle wysoki wzrost i uczuł, że go ogarnia niewypowiedziana trwoga. A ów przybysz tajemniczy wciąż milczał, stał w miejscu bez żadnego ruchu.\\r\\n\\r\\n— Zdaje się, że mam przed sobą Ducha Przyszłych Wigilii? — wyszeptał nieśmiało Scrooge.\\r\\n\\r\\nDuch nic nie odpowiedział, wciąż natomiast trzymał wyciągniętą rękę.\\r\\n\\r\\n— Masz mi pokazać rzeczy — zapytał Scrooge — które staną się dopiero w przyszłości? Czy nie tak?\\r\\n\\r\\nGórna część całunu sfałdowała się na chwilę, jak gdyby Duch pochylił potakująco swą głowę. Taką tylko Scrooge otrzymał odpowiedź.\\r\\n\\r\\nChociaż Scrooge już przywykł do obcowania z duchami, to jednak w obecności tego milczącego widma doznawał takiego strachu, że nogi się pod nim chwiały i nie mógł podążać za Duchem, który, snać to zauważywszy, zatrzymał się nieco, jakby chcąc mu dać dojść do równowagi.\\r\\n\\r\\nAle to zmieszało Scrooge'a jeszcze więcej.\\r\\n\\r\\nZa każdym razem, gdy uczuwał, że oczy widma przenikliwie spoglądają na niego spoza czarnego całunu, przejmowała go straszliwa groza i dreszcze niewypowiedzianej trwogi, tym bardziej, że pomimo wszelkich swoich wysiłków, nie mógł nic rozróżnić pod tą czarną szatą; widział tylko wciąż wyciągniętą rękę widma i niewyraźne zarysy jego postaci.\\r\\n\\r\\n— Duchu przyszłości — zawołał wreszcie — napełniasz mnie takim przerażeniem, jakiego nie doznawałem wobec twoich poprzedników. Ponieważ jednak wierzę, iż pragniesz mego dobra i ponieważ szczerze pragnę poprawić się, stać się innym zgoła człowiekiem, dziękuję ci już z góry z całego serca i gotów jestem wszędzie iść za tobą. Dlaczego jednak milczysz, dlaczego nie przemawiasz do mnie?\\r\\n\\r\\nŻadnej odpowiedzi.\\r\\n\\r\\nRęka Ducha wciąż wskazywała wprost przed siebie.\\r\\n\\r\\n— Prowadź mnie zatem, prowadź — rzekł Scrooge. — Czas szybko uchodzi, a wiem, że jest on dla mnie bardzo drogi. Chodźmy.\\r\\n\\r\\nDuch ruszył powoli, a Scrooge dążył za nim, ogarnięty cieniem jego postaci; zdawało mu się, że cień ów porywa go i podtrzymuje.\\r\\n\\r\\nNie można powiedzieć, żeby to oni weszli do miasta; raczej miasto, wyrósłszy jakby spod ziemi, otoczyło ich nagle swoim wrzaskiem i gwarem.\\r\\n\\r\\nMniejsza, jak się to stało, dość, że się znaleźli od razu w samym sercu Londynu, na giełdzie, wśród tłumu negocjantów, spiesznie snujących się tam i z powrotem, brzęczących pełnymi kieszeniami złota i srebra, zbierających się w niewielkie gromadki w celu narad lub układów. Wszyscy oni byli bardzo zajęci, to spoglądali na zegarki, to, zamyśleni, bawili się kosztownymi brelokami itp. Obraz ten Scrooge znał doskonale, widywał go bardzo często.\\r\\n\\r\\nDuch zatrzymał się przy niewielkiej gromadce kapitalistów, a Scrooge, zauważywszy, że ręka jego właśnie tę gromadkę wskazuje, przybliżył się i usłyszał następującą rozmowę:\\r\\n\\r\\n— Nie — mówił wysoki, bardzo tłusty jegomość, z wprost potwornym podbródkiem — wiem tylko tyle, że umarł.\\r\\n\\r\\n— Kiedy? — zapytał inny.\\r\\n\\r\\n— Podobno wczoraj w nocy.\\r\\n\\r\\n— I jakiż powód? Co mu się stało? — zagadnął trzeci, racząc się obficie tabaką ze srebrnej tabakiery. — Ja sądziłem, że on już nigdy nie umrze.\\r\\n\\r\\n— Bóg raczy wiedzieć, co mu było — odparł pierwszy, ziewając przeciągle.\\r\\n\\r\\n— Ciekawa rzecz, co zrobił z pieniędzmi? — zapytał jegomość z silnie purpurową twarzą i naroślą tłuszczu na końcu nosa, przypominającą korale indyka.\\r\\n\\r\\n— Nie wiem, doprawdy — odparł jegomość z potwornym podbródkiem. — Może zapisał swoim wspólnikom… To tylko wiem, że ja nie będę jego spadkobiercą.\\r\\n\\r\\nDowcip ten przyjęto wybuchem śmiechu.\\r\\n\\r\\n— Zdaje mi się — ciągnął dalej jegomość z potwornym podbródkiem — że będzie miał marny pogrzeb. Jestem pewien, że przystrojenia kościoła i karety żałobne niedrogo będą kosztowały, bo nie znam nikogo, kto by chciał pójść za jego trumną. A gdybyśmy tak bez zaproszenia odprowadzili go do grobu?\\r\\n\\r\\n— Jeżeli nam wyprawią porządną stypę, to ja nie mam nic przeciwko temu — wtrącił jegomość w okularach. — Za takie poświęcenie coś się przecież należy.\\r\\n\\r\\nGromadka znów się roześmiała.\\r\\n\\r\\n— Jak widzę, to ja jestem najwięcej bezinteresowny — odezwał się jegomość z potwornym podbródkiem. — Nigdy nie chodzę na cmentarz i nie ubiegam się o stypy, ale jeżeli który z was wybierze się na ten pogrzeb, ja chętnie towarzyszyć mu będę. Prawdę mówiąc, poniekąd sympatyzowaliśmy z sobą, tj. ja z nieboszczykiem. Przy spotkaniu zawsze wymienialiśmy wzajem choć kilka słów. No, tymczasem do widzenia, moi panowie.\\r\\n\\r\\nGromadka rozeszła się i zniknęła w tłumie, a Scrooge, który poznał wszystkich rozmawiających, zwrócił oczy na Ducha, jak gdyby oczekując od niego wyjaśnienia tego, co usłyszał.\\r\\n\\r\\nZamiast odpowiedzi, Duch pomknął na ulicę i palcem wskazał dwóch rozmawiających jegomościów.\\r\\n\\r\\nScrooge znów nadstawił uszu w nadziei, że teraz zagadka się rozwiąże.\\r\\n\\r\\nDwóch jegomościów wskazanych przez Ducha znał również dobrze. Byli to bardzo bogaci i bardzo wpływowi giełdziarze. Scrooge usilnie starał się pozyskać ich zaufanie i szacunek, oczywiście w znaczeniu czysto giełdowym.\\r\\n\\r\\n— Witam pana — mówił jeden z mich — jakże zdrowie?\\r\\n\\r\\n— Niezgorzej — odparł zapytany — a pańskie?\\r\\n\\r\\n— Wcale dobrze. A tego starego kutwę powołano nareszcie do obrachunku.\\r\\n\\r\\n— Słyszałem o tym. Ale też nieznośne zimno dziś mamy…\\r\\n\\r\\n— Przecież to pora po temu… święta Bożego Narodzenia. Pan nie jeździsz na łyżwach?\\r\\n\\r\\n— Co mi po tym? Mam co innego na głowie. Do widzenia.\\r\\n\\r\\n— Do widzenia.\\r\\n\\r\\nAni słowa więcej. Takie było ich przywitanie, rozmowa i pożegnanie.\\r\\n\\r\\nScrooge'a z początku dziwiło to, że Duch przywiązuje wagę do tak w gruncie rzeczy błahych rozmów, lecz przeczuwając, że czyni to nie bez celu, zaczął się nad nimi zastanawiać.\\r\\n\\r\\nNie mógł przypuścić, żeby rozmowy te dotyczyły Jakuba Marleya, jego dawnego wspólnika, chociażby z tego tylko względu, że Marley umarł już stosunkowo dawno, więc śmierć jego należała do przeszłości, a Duch przecież miał związek jedynie z przyszłością.\\r\\n\\r\\nNa razie Scrooge nie mógł w żaden sposób wymiarkować, o którym z jego znajomych rozmawiano. Nie wątpił jednak, że kogokolwiek dotyczyły te rozmowy, w każdym razie zawierały naukę mającą za cel jego dobro, którą on powinien przyjąć z uwagą i wdzięcznością. Doszedłszy do tego przekonania, postanowił jak najpilniej przysłuchiwać się wszystkiemu, co tylko mu w uszy wpadnie, a przede wszystkim obserwować bacznie swoją postać, jeśli się ona zjawi, przewidując, że zachowanie się tej postaci, która będzie przedstawiała jego samego w przyszłości, da mu klucz do rozwiązania dręczących go zagadnień. Zaczął więc szukać swojej postaci.\\r\\n\\r\\nKtóż jednak zajął uprzywilejowane jego miejsce na giełdzie? Scrooge nie znał tego człowieka. Rozglądając się na wszystkie strony, nie mógł znaleźć siebie, chociaż zegar giełdowy wskazywał właśnie godzinę, w której zwykle tu przebywał. Ta okoliczność zresztą nie zaniepokoiła go nazbyt, gdyż już po odwiedzinach pierwszego widma postanowił w głębi duszy zmienić dotychczasowy sposób życia, przypuszczał więc teraz, że jego nieobecność na giełdzie w tym okresie przyszłości stwierdza, iż w postanowieniu swoim wytrwał.\\r\\n\\r\\nDuch, wciąż posępny i nieruchomy, stał przy nim z wyciągniętą ręką. Ocknąwszy się z zamyślenia, Scrooge zauważył, że Duch nie spuszcza z niego oczu, a to spostrzeżenie znów przejęło go dreszczem od stóp do głowy.\\r\\n\\r\\nOpuściwszy gwarną część miasta, zapuścili się w jedną z jego oddalonych, ubogich dzielnic, gdzie Scrooge nigdy nie zaglądał, wiedząc, że ludność jej miała jak najgorszą opinię. Składała się ona z ulic ciemnych, pełnych błota; domy i sklepy były tu nędzne, mieszkańcy bosi, półnadzy, pijani, budzili wstręt i obrzydzenie. Podwórza i korytarze nieprawdopodobnie wąskie, zagnojone, wydawały zabijający zaduch, dostrajały się do zezwierzęconej ludności, która tu się roiła. W ogóle dzielnica ta była stekiem błota, nędzy i zbrodni.\\r\\n\\r\\nW tej oto ohydnej dzielnicy znajdował się nędzny sklepik, w którym sprzedawano stare żelastwo, gałgany, stare butelki, kości, resztki wczorajszych marnych obiadów zebranych na brudnych talerzach. Na podłodze wewnątrz sklepu piętrzyły się gromady zardzewiałych kluczy, gwoździ, łańcuchów, zawiasów, pilników, talerzy wag, gwichtów — słowem: najprzeróżniejsze odpadki żelazne. Dziwne i zapewne straszne tajemnice, których zbadania nie każdy odważyłby się podjąć, ukrywały się pod stosami cuchnących łachmanów, odpadków tłuszczu i kości.\\r\\n\\r\\nPrzy piecu, w którym spalano szczątki zgniłego drzewa, skleconym niezdarnie z kawałków starych cegieł, siedział wśród swoich towarów siedemdziesięcioletni, białowłosy łotr. Od ulicznego chłodu zasłonił się firanką różnorodnych, przesiąkniętych tłuszczem gałganów, które rozwiesił na sznurku i rozkoszował się samotnością, paląc fajkę. Scrooge i Duch zjawili się przy nim w tej chwili właśnie, kiedy do sklepu weszła jakaś kobieta, dźwigając ciężki tłumok. Tuż za nią, także z tłumokiem, weszła druga, a za tą znów mężczyzna w czarnym, mocno spłowiałym ubraniu. Wszyscy troje niezmiernie się zdziwili, poznawszy się wzajem.\\r\\n\\r\\nPrzez chwilę panowało milczenie, wreszcie owa trójka wybuchnęła głośnym śmiechem.\\r\\n\\r\\n— To dopiero zdarzenie! — zawołała kobieta, która najpierw przyszła. — Trzeba jednak utrzymać porządek. Niech posługaczka najpierw załatwi interes, potem praczka, a w końcu przedsiębiorca pogrzebowy. No, patrzajże Joe! Czy to nie rzecz szczególna? Zeszliśmy się tu, jak gdybyśmy się umówili. Nieprawda?\\r\\n\\r\\n— W każdym razie nie mogliście wybrać lepszego miejsca na taką schadzkę — rzekł Joe, wyjmując z ust fajkę. — Chodźcież do salonu. Znamy się przecież wszyscy. Zaczekajcież, tylko drzwi zamknę. Do licha! Jakże one skrzypią… Sądzę, że w całym moim składzie nie można byłoby znaleźć równie zardzewiałych i skrzypiących zawiasów jak zawiasy tych drzwi, i równie starych kości jak moje właśnie. Tak, tak. Wszystko to jest dobrane, wszystko odpowiada swemu stanowisku i przeznaczeniu. Ale chodźcież do salonu.\\r\\n\\r\\nÓw „salon” oddzielony był od sklepu rodzajem złachmanionego parawanu.\\r\\n\\r\\nStary przekupień poprawił płonący ogień kawałkiem żelaza, które niegdyś stanowiło część ozdobnej poręczy schodów, usunął kopeć z lampy — była bowiem wtedy noc — cybuchem swej fajki, którą następnie znów wsunął w usta.\\r\\n\\r\\nPodczas gdy się tak krzątał, kobieta, która pierwsza weszła, rzuciła na podłogę swój tłumok, usiadła w pozie bardzo swobodnej na stołku i splótłszy dłonie na kolanie, spoglądała na dwójkę jej towarzyszy, jakby wzywając ich, żeby uczynili to samo.\\r\\n\\r\\n— Więc cóż? Przecież wszystko w porządku, moja pani Wilber? — odezwała się po chwili. — Jestem zdania, że każdy człowiek powinien myśleć o sobie. On przez całe życie tym tyko się zajmował.\\r\\n\\r\\n— Święta prawda! — odparła praczka. — Nikt na świecie nie dbał tak o siebie jak on. Nikt na świecie.\\r\\n\\r\\n— Dlaczegóż więc pani siedzisz, wytrzeszczywszy oczy, jakbyś się czego bała? Powiadam, że wszystko w porządku i koniec. Wilki przecież nie rzucają się na siebie, a kruk krukowi oka nie wykole. Byłoby całkiem głupio, gdybyśmy mieli przeszkadzać sobie wzajem w interesach.\\r\\n\\r\\n— Zapewne! Zapewne! — potaknęła pani Wilber.\\r\\n\\r\\n— W takim razie wszystko w porządku — prawiła posługaczka. — Nie szukajmy dnia wczorajszego, to do niczego nie doprowadzi. Zresztą, czego się tu obawiać? O co? Trochę drobiazgów nikogo nie zuboży, a nieboszczyk się o nie chyba nie upomni…\\r\\n\\r\\n— Zapewne! Zapewne! — znów potwierdziła pani Wilber, uśmiechając się.\\r\\n\\r\\n— Gdyby ten podły kutwa chciał ochronić swoje rzeczy od zmarnowania po jego śmierci — mówiła posługaczka — mógł uczynić to bardzo łatwo, postępując jak wszyscy uczciwi ludzie. Dlaczegóż nie postarał się, żeby w chwili śmierci mieć przy sobie jakąś dobrą duszę, która by się nimi zaopiekowała? Nie chciał tego, nie postarał się o to, więc też zginął marnie w kącie, gorzej psa.\\r\\n\\r\\n— Święta prawda! — potwierdziła pani Wilber. — Co posiał, to i zebrał. Święta prawda.\\r\\n\\r\\n— Jeszcze bym więcej o nim powiedziała, gdybym tylko miała czas pomyśleć o czym innym, a nie o tym, z czym tu przyszłam. No, Joe, rozwiąż tłumok, powiedz, co on wart. Bądź zupełnie szczery, o to cię proszę. Wcale się nie obawiam zacząć pierwsza… Owszem, niech oni wiedzą, co tu jest. Wszyscy troje dobrze wiemy, po cośmy tutaj przyszli. Grzechu w tym nie ma. Dalej, rozwiąż tłumok, Joe.\\r\\n\\r\\nTeraz nastąpiły prawdziwe chińskie ceremonie: towarzysze jej pragnęli okazać, iż są dobrze wychowani, dlatego też przedsiębiorca pogrzebowy zdecydował się pierwszy przedstawić swoje łupy.\\r\\n\\r\\nNie były one znaczne: kilka pieczątek, ołówek w futerale, para spinek i tania szpilka do spinania chustki pod szyją. Tyle tylko.\\r\\n\\r\\nJoe każdy przedmiot bardzo skrupulatnie badał, a nawet obwąchiwał, kreślił na ścianie kredą cenę każdego, a widząc, że nic więcej nie ma, zsumował nakreślone liczby.\\r\\n\\r\\n— Tyle wynosi twój rachunek, kochany przyjacielu — rzekł do przedsiębiorcy pogrzebowego. — Nie dam ani sześciu pensów więcej, choćby mnie smażono na wolnym ogniu. Cóż tam więcej?\\r\\n\\r\\nPrzyszła kolej na panią Wilber.\\r\\n\\r\\nW jej tłumoku znajdowały się prześcieradła, serwety i trochę ubrania; dalej staroświeckie, srebrne łyżeczki do herbaty, szczypce do cukru i trochę obuwia.\\r\\n\\r\\nJej rachunek również został zapisany na ścianie.\\r\\n\\r\\n— Zawsze jestem względny dla dam, zawsze im więcej płacę. Ta słabość nawet mnie rujnuje — wyrzekał stary Joe. — Twój rachunek, pani Wilber. Jeżeli zażądasz choć jeden penny więcej, jeżeli zechcesz się targować, to gotów jestem cofnąć moją hojność i strącić pół korony.\\r\\n\\r\\n— A teraz, Joe, zajrzyj do mojego tłumoka — rzekła posługaczka.\\r\\n\\r\\nJoe ukląkł na ziemi dla większej wygody i rozmotawszy nieskończoną ilość supłów, wydobył najprzód ogromny zwój ciemnej materii.\\r\\n\\r\\n— Co to takiego? — mruknął pod nosem. — Kotary od łóżka?\\r\\n\\r\\n— Nie inaczej — odparła, śmiejąc się, posługaczka. — To są kotary od łóżka.\\r\\n\\r\\n— Czyżbyś, kochana przyjaciółko, ściągnęła to wszystko: firanki, kółka, chwasty, słowem, całe urządzenie, wtedy jeszcze, kiedy on leżał na łóżku? — zapytał Joe.\\r\\n\\r\\n— Właśnie wtedy — odparła posługaczka. — Czy to nie była pora po temu?\\r\\n\\r\\n— W tym razie muszę ci oddać sprawiedliwość, droga przyjaciółko — rzekł Joe. — Stanowczo urodziłaś się w czepku i jesteś na drodze do zrobienia majątku.\\r\\n\\r\\n— Zapewniam cię, ojcze Joe — rzekła poważnie posługaczka — że wobec takiego człowieka uważałabym wszelkie skrupuły za śmieszność. Tak jest, uważałabym się za bardzo naiwną, gdybym się wzdragała przywłaszczyć sobie, co tylko pod rękę wpadnie. Ale ostrożnie z lampą, Joe — dodała — zatłuścicie kołdrę oliwą.\\r\\n\\r\\n— To jego kołdra? — zapytał Joe.\\r\\n\\r\\n— A czyjażby? Nie zaziębi się przecież bez niej, nie dostanie kataru.\\r\\n\\r\\n— Tu nie o to chodzi — przerwał Joe. — Obawiam się tylko, czy on nie umarł na jaką zaraźliwą chorobę…\\r\\n\\r\\n— Bądź spokojny, ojcze Joe — zapewniła go posługaczka. — Wcale nie byłam tak spragniona jego towarzystwa, żebym się miała narazić na niebezpieczeństwo. Nie kręciłabym się przy nim, gdyby go toczyła jaka zaraza. Miłe mi jeszcze życie. Przypatrzcie się tej koszuli, ojcze Joe, przypatrzcie się dobrze tej koszuli. Zaręczam, że możecie całkiem wypatrzeć oczy, a nie znajdziecie ani jednej dziurki, ani nawet przetartego punktu. Jest to najlepsza koszula, jaką nieboszczyk posiadał i trzeba przyznać, że jeszcze bardzo dobra. Szczęściem, że ja tam byłam, bo inaczej zmarnowaliby ją.\\r\\n\\r\\n— Jakimże sposobem? — zapytał rozciekawiony Joe.\\r\\n\\r\\n— Włożyliby ją na nieboszczyka i pochowaliby go w niej — odparła posługaczka, śmiejąc się. — Znalazł się nawet jakiś głupiec, co ją już włożył na trupa; ale spostrzegłam to w samą porę i zdjęłam z niego tę piękną sztukę białego, czystego płótna. A w perkalu pójść do grobu nie łaska? Jeżeli perkal nie jest właściwy do tego celu, to doprawdy nie wiem, na co on się zdać może? Zdaje mi się, że perkal jest najstosowniejszy dla nieboszczyków, a szczególnie dla tego starego sknery.\\r\\n\\r\\nScrooge z przerażeniem przysłuchiwał się tej rozmowie. Ludzie ci, siedzący dokoła swej zdobyczy, przyciśnięci do siebie, sprawiali wrażenie zwierząt drapieżnych, budzili w nim taki wstręt i taką nienawiść jak bezwstydne demony prowadzące targ o świeżego trupa.\\r\\n\\r\\n— Ha, ha, ha! — rozprawiała w dalszym ciągu posługaczka, zaśmiewając się cynicznie, podczas gdy Joe, wydobywszy z ukrycia flanelowy worek z pieniędzmi, odliczał każdemu z tej trójki przypadającą należność. — To była rzecz prawdziwie dobra, jedynie dobra, na jaką się zdobył przez całe życie. Nikt temu nie zaprzeczy. Za życia wszystkich odtrącał od siebie, żebyśmy mogli pożywić się trochę po jego śmierci. Ha, ha, ha!\\r\\n\\r\\n— Duchu — szepnął Scrooge, drżąc jak w febrze. — Zrozumiałem, wszystko zrozumiałem. Los tego nieszczęśliwego może być moim losem. Do takiego końca prowadzi takie życie, jakie ja pędzę… Boże miłosierny, co ja widzę?!\\r\\n\\r\\nPrzy tym okrzyku cofnął się przerażony.\\r\\n\\r\\nObraz zmienił się nagle i Scrooge znalazł się tuż przy łóżku bez kotar, na którym, pod dziurawym, brudnym prześcieradłem, leżało coś, a chociaż się nie poruszało, jednak dosadnie, w sposób straszny wyjaśniało to wszystko, co przed chwilą widział i słyszał.\\r\\n\\r\\nPokój był ciemny — tak ciemny, że nie można było dokładnie widzieć, co się w nim znajduje, chociaż Scrooge, pobudzony jakimś wewnętrznym nakazem, rozglądał się z ciekawością na wszystkie strony. Słabe światło przedostające się z zewnątrz padało prosto na łóżko, gdzie leżał trup tego ograbionego, zapomnianego, opuszczonego przez wszystkich człowieka.\\r\\n\\r\\nScrooge spojrzał na Ducha; ręka jego wskazywała głowę trupa. Ciało było tak niedbale okryte, że wystarczyło jedno dotknięcie, aby je odsłonić. Scrooge chciał to uczynić, pragnął zobaczyć twarz nieboszczyka, ale obawiał się, sił mu brakło.\\r\\n\\r\\n— O zimna, lodowata, sztywna, straszna śmierci! Możesz tu sobie wznieść tron i otoczyć go wszystkimi okropnościami, jakimi rozporządzasz, gdyż tu jest twoje państwo… Lecz ty nie jesteś zdolna skazić jednego włosa na głowie miłowanej, czczonej i uwielbianej; nie możesz skazić ani jednego rysu szlachetnej twarzy. Cóż stąd, że ręka takiego człowieka stężeje i opadnie bezwładna? Cóż stąd, że jego krew stężeje i serce bić przestanie? Ta ręka była otwarta, hojna i dobroczynna; to serce czuło i kochało gorąco, rade było wszystkie niedole ogarnąć i ukoić. Uderzaj, nieubłagana śmierci, wymierzaj ciosy — będą one bezsilne. Zobaczysz, że z rany przez ciebie zadanej wytrysną dobre, zacne czyny, nasiona wiecznego życia!\\r\\n\\r\\nNikt tych słów nie wymówił, a jednak Scrooge dokładnie je słyszał, gdy patrzył na leżącego na łóżku nieboszczyka.\\r\\n\\r\\n„Gdyby ten człowiek ożył — myślał Scrooge — gdyby mógł rozpocząć nowe życie, co by powiedział o swojej przeszłości? Skąpstwo, chciwość, nieczułość, pragnienie wzbogacenia się… wszystko to sprawiło tak straszmy koniec!”\\r\\n\\r\\nTen trup zastygły leży pod złachmanionym prześcieradłem, opuszczony w tym ponurym i pustym domu i nie ma na świecie człowieka, który by powiedział:\\r\\n\\r\\n— On wyrządził mi kiedyś przysługę, powiedział mi dobre słowo, kiedy potrzebowałem pociechy, teraz wywdzięczę mu się za to.\\r\\n\\r\\nKot tylko drapał do drzwi i gdzieś pod podłogą gospodarowały myszy. Czego one chcą w pokoju zmarłego? Dlaczego mącą ciszę, dlaczego tak hałasują? Scrooge nie śmiał roztrząsać tych pytań.\\r\\n\\r\\n— Duchu — rzekł w końcu — to straszne miejsce. Opuściwszy je, nigdy nie zapomnę nauki, jaką tu otrzymałem. Chodźmy stąd! Chodźmy prędzej!\\r\\n\\r\\nLecz Duch wciąż ukazywał mu ręką głowę trupa.\\r\\n\\r\\n— Wiem, Duchu, czego żądasz ode mnie — szepnął Scrooge — lecz nie mogę tego spełnić, sił mi brak!\\r\\n\\r\\nZdawało się, że Duch spojrzał na niego bacznie spod kaptura.\\r\\n\\r\\n— O, Duchu! — zawołał Scrooge głosem złamanym. — Jeżeli istnieje chociażby jeden człowiek, którego śmierć tego nieszczęśnika zmartwiła, to pokaż mi go, błagam cię!\\r\\n\\r\\nDuch rozpostarł nad nim swój całun, jak gdyby skrzydła, po chwili zaś opuścił go i naraz Scrooge ujrzał jasny, słoneczny pokój, w którym znajdowała się matka z dziećmi.\\r\\n\\r\\nMatka oczekiwała kogoś z wielkim niepokojem; chodziła od okna do okna, wzdrygała się przy najmniejszym szeleście, wyglądała na ulicę, spoglądała na zegar ścienny, próbowała na próżno zająć się robotą i widocznie z trudnością znosiła krzyki rozbawionych dzieci.\\r\\n\\r\\nWreszcie usłyszała tak dawno oczekiwane stuknięcie we drzwi.\\r\\n\\r\\nPobiegła, by je otworzyć.\\r\\n\\r\\nBył to jej mąż, człowiek jeszcze młody, lecz już znużony i sterany ciężkim życiem. Twarz jego miała w tej chwili dziwny wyraz: malowała się na niej radość, której się widocznie wstydził i którą chciał ukryć.\\r\\n\\r\\nZasiedli do stołu, aby spożyć obiad przygrzewany na kominie, a wówczas żona zapytała nieśmiało:\\r\\n\\r\\n— Jakież nowiny?\\r\\n\\r\\nOn milczał — wahał się z odpowiedzią.\\r\\n\\r\\n— Dobre czy złe? — nagliła delikatnie żona.\\r\\n\\r\\n— Złe — odparł.\\r\\n\\r\\n— Więc jesteśmy ostatecznie zrujnowani?\\r\\n\\r\\n— Nie, Karolino, jest jeszcze nadzieja.\\r\\n\\r\\n— Zapewne w takim razie, jeżeli on zechce poczekać? — rzekła ona. — Ale byłby to cud prawdziwy, po nim czegoś podobnego spodziewać się nie można.\\r\\n\\r\\n— On nie może już nic zrobić — zauważył mąż — on umarł.\\r\\n\\r\\nŻona była dobrą, kochającą, zacną kobietą; dość było spojrzeć na nią, żeby nabrać tego przekonania; mimo to wiadomość udzielona przez męża przyniosła jej taką ulgę, że podziękowała za nią Bogu, chociaż zaraz ogarnął ją żal i wstyd, że się poddała samolubnemu uczuciu. W każdym razie pierwsze jej wrażenie było radosne.\\r\\n\\r\\n— Więc — rzekła do męża — owa na pół pijana baba, o której wspomniałam ci wczoraj, powiedziała mi prawdę, kiedym usiłowała dostać się do niego, żeby wyprosić chociaż tydzień zwłoki. On istotnie umarł. A mnie się zdawało, że umyślnie skłamała, żeby mnie się pozbyć.\\r\\n\\r\\n— Jak myślisz? — zapytał mąż. — Kto teraz przejmie nasz dług?\\r\\n\\r\\n— Nie wiem. W każdym razie, zanim się ureguluje prawa spadku po nim, znajdziemy potrzebne pieniądze. A chociażbyśmy nawet ich nie znaleźli, to musiałaby nas prześladować szczególna fatalność, gdyby jego spadkobierca miał się okazać równie nieludzki jak on. Możemy zatem spać spokojnie.\\r\\n\\r\\nJakoż wielki ciężar spadł im z serca. Nawet twarzyczki dzieci przysłuchujących się rozmowie rodziców, której dokładnie nie rozumiały, zajaśniały radością. Śmierć tego człowieka wniosła odrobinę szczęścia do biednego domu. Jedynym wrażeniem dodatnim, jakie wywołał ów zgon, wrażeniem, które Duch pozwolił stwierdzić Scrooge'owi naocznie, była radość gnębionych przez nieboszczyka ludzi.\\r\\n\\r\\n— Duchu — odezwał się Scrooge — pokaż mi śmierć ściśle związaną z miłością; inaczej ów pokój straszny, któryśmy niedawno opuścili, wciąż będzie gnębił myśl moją.\\r\\n\\r\\nDuch powiódł go przez kilka dobrze mu znanych ulic. W drodze Scrooge pilnie oglądał się na wszystkie strony w nadziei, że zobaczy swą postać, ale daremnie.\\r\\n\\r\\nWeszli do domu biednego Boba Cratchita, do tego samego mieszkania, które Scrooge odwiedził tak niedawno. Zastali tam matkę z dziećmi.\\r\\n\\r\\nW pokoju panowała cisza. Zwykle swawolne maleństwa, braciszek i siostra, siedzieli teraz cichutko w kącie pokoju, nie spuszczając oczu z Piotra, schylonego nad otwartą księgą. Matka i starsza córka szyły.\\r\\n\\r\\n„On zaś wziął dziecko i postawił wśród nich”.\\r\\n\\r\\nKto wypowiedział te słowa? Przecież to nie sen. Scrooge słyszał je wyraźnie. Widocznie Piotr je odczytał głośno w chwili, gdy Duch ze Scroogem przestąpili próg pokoju. Lecz dlaczego chłopiec przerwał tak nagle czytanie?\\r\\n\\r\\nMatka położyła robotę na stole i zakryła twarz dłońmi.\\r\\n\\r\\n— Oczy mnie bolą od koloru tej materii… — szepnęła.\\r\\n\\r\\nOd koloru materii? O, biedny, maleńki Tim!…\\r\\n\\r\\n— Już mi lepiej — rzekła po chwili. — Prawdopodobnie robota przy świetle męczy moje oczy, a ja nie życzę sobie, żeby ojciec to zauważył. On zapewne niedługo wróci. Powinien już być w domu.\\r\\n\\r\\n— To prawda — potwierdził Piotr, zamykając księgę. — Czyś nie zauważyła, mamo, że ojciec teraz chodzi znacznie wolniej niż dawniej?\\r\\n\\r\\nZapanowała jakaś przykra, gnębiąca cisza. Wreszcie matka odezwała się spokojnie, ze swobodą, głosem, który raz tylko zadrżał:\\r\\n\\r\\n— A ja pamiętam, jak chodził szybko, nawet bardzo szybko z… maleńkim Timem na plecach…\\r\\n\\r\\n— I ja także — szepnął Piotr.\\r\\n\\r\\nWszyscy kolejno powtórzyli:\\r\\n\\r\\n— I ja także.\\r\\n\\r\\n— Bo przecież Tim nie był ciężki — rzekła matka, pochylając się nad robotą. — Przy tym ojciec go tak kochał, tak bardzo kochał, że nie czuł nawet jego ciężaru. Ale zdaje mi się, że ojciec wraca…\\r\\n\\r\\nTo rzekłszy, pani Cratchit szybko pobiegła na spotkanie męża.\\r\\n\\r\\nMały Bob wszedł do pokoju. Szyję miał owiniętą szalikiem wełnianym, a bardzo go ten biedak potrzebował. Herbata już się grzała dla niego i wszyscy starali się mu usłużyć. Dwoje najmłodszych dzieci wdrapało się na kolana ojca, przytuliło swoje twarzyczki do jego twarzy, jak gdyby chciały powiedzieć:\\r\\n\\r\\n„Nie myśl już o tym, tatusiu! Nie martw się!…”\\r\\n\\r\\nBob wesoło bawił się z nimi, dla każdego zresztą miał dobre słowo. Spostrzegłszy rozłożoną na stole robotę, chwalił pilność i zręczność żony i córek.\\r\\n\\r\\n— Ależ wy to skończycie przed niedzielą — zauważył. — Dzielne z was robotnice.\\r\\n\\r\\n— Niedziela? — powtórzyła żona. — Więc tam dziś byłeś, Robercie?\\r\\n\\r\\n— Tak, moja droga — odpowiedział Bob. — I bardzo żałowałem, żeś nie poszła ze mną. Ucieszyłabyś się, widząc, jak tam się wszystko zieleni. Ale przecież bywasz tam często, więc sama się przekonasz, jak tam pięknie. Co do mnie, przyrzekłem go odwiedzać w każdą niedzielę… Moje maleństwo! Moja droga, ukochana dziecina!\\r\\n\\r\\nPrzy tych słowach Bob się rozpłakał. Tak kochał Małego Tima, że na jego wspomnienie nie mógł się powstrzymać od łez.\\r\\n\\r\\nWstał i poszedł do pokoju na górze, oświetlonego i przyozdobionego zielenią jak na dzień wigilijny. Przy łóżeczku dziecka stało krzesełko i znać było, że niedawno jeszcze ktoś na mim siedział. Teraz Bob na nim usiadł i puścił wodze myślom bolesnym. Kiedy się uspokoił, ucałował łóżeczko, twarz jego przybrała wyraz spokojny człowieka pogodzonego z ciężkim ciosem. Westchnął raz jeszcze i wrócił na dół już w innym usposobieniu.\\r\\n\\r\\nTeraz wszyscy usiedli dokoła kominka i zaczęli gwarzyć serdecznie. Matka i córki wciąż przy tym pracowały. Bob z ożywieniem opowiadał o szczególnej życzliwości, jaką mu okazał siostrzeniec Scrooge'a, którego spotkał na ulicy. Widział go tylko raz jeden, i to przelotnie, tymczasem dziś, gdy się spotkali, siostrzeniec Scrooge'a przywitał go serdecznie, a zauważywszy, że Bob ma niezwykły wyraz twarzy, zapytał go, czy mu się nie przytrafiło co złego…\\r\\n\\r\\n— Oczywiście — mówił Bob — nie mogłem ukryć tego przed nim. To taki miły, dobry człowiek. Czy uwierzysz, droga żono, że bardzo go to obeszło. Powiedział mi: „Szczerze panu współczuję, panie Cratchit i proszę oświadcz również moje serdeczne ubolewanie zacnej małżonce”. Nawiasem mówiąc, nie pojmuję: skąd on wie o tym?\\r\\n\\r\\n— O czym, mój drogi?\\r\\n\\r\\n— Żeś ty zacna i dobra kobieta.\\r\\n\\r\\n— Wszyscy o tym wiedzą! — zawołał Piotr.\\r\\n\\r\\n— Dobrze powiedziane, mój chłopcze — pochwalił go ojciec. — Mam nadzieję, że tak jest istotnie, a nawet jestem o tym przekonany. „Szczerze wam obojgu współczuję, moi państwo”, powtórzył siostrzeniec Scrooge'a i dając mi swój bilet, nadmienił: „Oto mój bilet. Może będę mógł panu być w czymkolwiek użyteczny, proszę zwróć się pan do mnie z całą otwartością”. Byłem wprost oczarowany, nie jego propozycją, nie myślą o tym, że może nam istotnie dopomóc, lecz jego uprzejmością. Wielce mnie tym ujął. Mógłby kto pomyśleć, że znał naszego Małego Tima i że żałuje go na równi z nami.\\r\\n\\r\\n— Jestem pewna, że ma dobre serce — rzekła pani Cratchit.\\r\\n\\r\\n— Upewniłabyś się jeszcze więcej, gdybyś go widziała i mówiła z nim tak, jak ja — podchwycił Bob. — Wcale bym się nie dziwił (uważajcie, co powiem!), gdyby Piotr przy jego poparciu otrzymał lepsze miejsce.\\r\\n\\r\\n— Słyszysz, Piotrze? — rzekła pani Cratchit.\\r\\n\\r\\n— A wtedy — zawołała jedna z dziewcząt — Piotr się ożeni i zamieszka u siebie!\\r\\n\\r\\n— Co ty wygadujesz… — mruknął Piotr niby z oburzeniem, z oczu jednak jego znać było, że mu się ta myśl uśmiechała.\\r\\n\\r\\n— Nie ma w tym nic nieprawdopodobnego — rzekł Bob — chociaż, mówiąc prawdę, masz jeszcze dosyć na to czasu, mój drogi. Lecz jeżeli kiedykolwiek przyjdzie nam się rozstać z sobą, jestem przekonany, że żaden z nas nie zapomni Małego Tima. Prawda, że wszyscy będziemy zawsze pamiętali to pierwsze rozstanie?\\r\\n\\r\\n— Zawsze, ojcze! — odpowiedzieli wszyscy.\\r\\n\\r\\n— Wiem o tym, moi drodzy — ciągnął Bob — jak również i o tym, że pamiętając, jak on był dobry, kochający, cierpliwy i łagodny, chociaż tak mały, tak maleńki, nigdy żadna waśń nie wyniknie wśród nas, gdyż inaczej nie moglibyśmy o nim pamiętać.\\r\\n\\r\\n— Z pewnością, ojcze! — znów odpowiedzieli wszyscy.\\r\\n\\r\\n— Dziękuję wam — rzekł Bob. — Jestem wśród was bardzo, bardzo szczęśliwy!\\r\\n\\r\\nPani Cratchit ucałowała go, potem ucałowały go starsze córki, z kolei dwoje najmłodszych dzieci uczyniło to samo, wreszcie Piotr uścisnął jego rękę.\\r\\n\\r\\nNad tą zacną rodziną unosił się jak błogosławieństwo Boże duch maleńkiego Tima.\\r\\n\\r\\n— Duchu — odezwał się Scrooge — coś mi mówi, że się chwila naszego rozstania zbliża. Czuję ją, chociaż nie wiem, jak to nastąpi. Powiedzże mi teraz, co to był za człowiek, któregośmy widzieli na śmiertelnym łożu?\\r\\n\\r\\nDuch Przyszłych Wigilii poprowadził go w taki sam sposób, jak go prowadził do dzielnicy giełdowej. Lecz teraz posuwał się bardzo szybko, nie zatrzymując się nigdzie, jak gdyby pragnął jak najprędzej stanąć u celu podróży. Ten pośpiech niepokoił Scrooge'a. Zaczął prosić Ducha, ażeby się chociaż na chwilę zatrzymał.\\r\\n\\r\\n— Na tej ulicy — rzekł — przez którą tak błyskawicznie pędzimy, znajduje się mój kantor. W tej dzielnicy ogniskują się wszystkie moje interesy. Oto widzę już dom, w którym się mój kantor mieści. Pozwól mi zobaczyć, co się tam będzie działo w przyszłości.\\r\\n\\r\\nDuch zatrzymał się, lecz wskazywał ręką w inną stronę.\\r\\n\\r\\n— Przecież mój dom jest tutaj? — zauważył Scrooge. — Dlaczego wskazujesz inne miejsce i chcesz mnie tam prowadzić?\\r\\n\\r\\nNieubłagany Duch wciąż trzymał wyciągniętą wskazująco rękę w innym kierunku.\\r\\n\\r\\nScrooge pobiegł do okna swego kantoru i zaczął się chciwie rozpatrywać w jego wnętrzu. Lokal i teraz był zajęty przez kantor, ale już nie jego. Umeblowanie się zmieniło i ktoś nieznany siedział na miejscu szefa. A ręka Ducha nie zmieniała kierunku.\\r\\n\\r\\nScrooge wrócił do Ducha i udał się posłusznie za nim, starając się rozwiązać w myśli pytanie: dlaczego nie zobaczył siebie w kantorze i co się z nim stać mogło?\\r\\n\\r\\nNagle zatrzymali się przed żelaznymi sztachetami, wśród których znajdowała się wielka brama. Przed wejściem poza bramę Scrooge uważnie przyjrzał się miejscu.\\r\\n\\r\\nBył to cmentarz.\\r\\n\\r\\nTu, pod ziemią, w głębokości kilku łokci leżał ten człowiek nieszczęsny, którego nazwisko miał niebawem poznać.\\r\\n\\r\\nCmentarz otaczało nieskończone mnóstwo ścian domów, a całą jego przestrzeń zarastały trawy i chwasty — rośliny śmierci, a nie życia — które gniły wskutek zbyt obfitego pokarmu.\\r\\n\\r\\nDuch, stojąc wśród mogił, wskazywał na jedną z nich.\\r\\n\\r\\nScrooge, drżąc cały, zbliżył się do niej.\\r\\n\\r\\nDuch pozornie wcale się nie zmienił, lecz Scrooge'owi zdawało się, iż w jego ponurej, majestatycznej postaci spostrzega coś nowego, co go do głębi poruszało…\\r\\n\\r\\n— Zanim zbliżę się do grobowca, który mi wskazujesz — rzekł — odpowiedz mi na jedno, jedyne pytanie. Chcę mianowicie wiedzieć, czy to, co widzę, jest obrazem tego, co musi się spełnić, czy też tego, co może nastąpić?\\r\\n\\r\\nZamiast odpowiedzi, Duch dotknął ręką mogiły, przy której stali.\\r\\n\\r\\n— Zapewne — mówił Scrooge dalej — człowiek w życiu musi dążyć tą drogą, jaką sam obrał i dojść do pewnych właściwych rezultatów. Ale jeżeli człowiek opuści dawną swoją drogę i zwróci się na inną, to przecież w końcu osiągnie inny rezultat? Powiedz, czy takie znaczenie mają obrazy, jakie mi ukazałeś?\\r\\n\\r\\nDuch wciąż stał nieruchomy, wskazując grobowiec.\\r\\n\\r\\nScrooge, drżąc całym ciałem ze strachu, niemal pełznąc, przysunął się do grobowca i przeczytał na nim swoje własne nazwisko:\\r\\n\\r\\n*Ebenezer Scrooge*\\r\\n\\r\\n— Więc to samego siebie widziałem?! — zawołał, padając na kolana.\\r\\n\\r\\nTeraz palec Ducha przesuwał się raz po raz od jego osoby do mogiły.\\r\\n\\r\\n— Nie, Duchu! O, nie! — zawołał Scrooge.\\r\\n\\r\\nDuch wciąż powtarzał ten sam ruch ręką.\\r\\n\\r\\n— Duchu! — krzyknął Scrooge, chwytając płaszcz widma. — Wysłuchaj mnie… Ja już nie jestem tym człowiekiem, jakim byłem do chwili spotkania się z tobą… Nie jestem i nie będę przenigdy… Dlaczego ukazałeś mi tak straszne rzeczy? Czy dla mnie nie ma już ratunku?\\r\\n\\r\\nRęka Ducha po raz pierwszy zadrżała.\\r\\n\\r\\n— O, dobry Duchu! — błagał Scrooge, leżąc u stóp widma, z twarzą zwróconą do ziemi. — Zmiłuj się nade mną, ratuj mnie! Powiedz, że zmieniając życie, mogę jeszcze zmienić obrazy, jakie mi ukazałeś…\\r\\n\\r\\nTeraz ręka widma poruszyła się, jakby przytakująco.\\r\\n\\r\\n— Odtąd z całej duszy będę czcił święta Bożego Narodzenia — przyrzekał ze skruchą Scrooge — i przez cały rok będę tych dni oczekiwał, przygotowując się do nich po chrześcijańsku. Będę zawsze pamiętał o przeszłości, teraźniejszości i przyszłości. Wszystkie trzy Duchy, które mnie nawiedziły, żyć będą we mnie, gdyż nie zapomnę otrzymanych od nich nauk. O, Duchu, powiedz, że mogę zetrzeć napis z tego grobowca…\\r\\n\\r\\nZ rozpaczą chwycił dłoń Ducha.\\r\\n\\r\\nDuch usiłował ją wydrzeć, ale Scrooge trzymał ją z całej mocy. Duch jednak, będąc silniejszy od niego, wyrwał ją.\\r\\n\\r\\nScrooge wzniósł raz jeszcze dłonie, zamierzając znów błagać o zmianę swego losu, gdy nagle zauważył, że płaszcz i kaptur widma zaczęły się zmniejszać, kurczyć, aż wreszcie całe zjawisko zmieniło się w słupek jego własnego łóżka…\\r\\n\\r\\n\\r\\n\\r\\nV. \\r\\nKoniec historii\\r\\n\\r\\nTak, był to rzeczywiście słupek jego własnego łóżka.\\r\\n\\r\\nLeżał we własnym łóżku, we własnym pokoju.\\r\\n\\r\\nA ucieszyło go bardziej jeszcze i prawdziwie uszczęśliwiło to przekonanie, ta pewność, że posiada swój własny czas i że wystarczy mu go na gruntowne zreformowanie swego życia.\\r\\n\\r\\n— Będę żył, pamiętając o przeszłości, teraźniejszości i przyszłości! — przyrzekał sobie, wstając. — Duchy trzech czasów pokonały mnie zupełnie. O, Jakubie Marley! Cześć i błogosławieństwo Niebiosom i wigilii Bożego Narodzenia za ich dobrodziejstwo! Składam im dzięki na kolanach, stary Jakubie Marley; tak jest, na kolanach!\\r\\n\\r\\nBył tak podniecony i tak ożywiony dobrymi zamiarami, że jego słaby, drżący głos nie odpowiadał sile przepełniających go uczuć. Łkał gwałtownie, a twarz jego zlewały obfite strumienie łez.\\r\\n\\r\\n— Są, są na swoim miejscu! — zawołał, całując kotary łóżka. — Nikt ich nie zerwał, nikt nie naruszył ich pierścieni. Są tutaj i ja jestem tutaj, a obrazy tego, co się zdarzyć mogło, mogą być rozwiane. Ja wiem, że one znikną, jestem o tym przekonany.\\r\\n\\r\\nDrżące jego ze wzruszenia ręce nie mogły sobie poradzić z ubraniem; wdziewał rzeczy na wywrót, szarpał je, upuszczał, słowem, wyprawiał z nimi istne awantury.\\r\\n\\r\\n— Nie pojmuję doprawdy, co się ze mną dzieje! — mówił, śmiejąc się i płacząc jednocześnie, przy czym wdziewał skarpetki na ręce, stając się podobny do statui Laokoona opasanego wężami. — Jestem lekki jak piórko; szczęśliwy jak anioł; wesoły jak student; oszołomiony jak pijak! Życzę wszystkim, całemu światu, wesołych świąt i pomyślnego Nowego Roku! Wiwat! Wiwat!\\r\\n\\r\\nW podskokach pobiegł do pokoju bawialnego i tam przystanął zadyszany.\\r\\n\\r\\n— Wszystko w porządku! — wołał, rozglądając się dokoła. — Oto rondelek, w którym odgrzewałem swój kleik! Oto drzwi, przez które wszedł duch Marleya! Oto miejsce, gdzie siedział Duch Tegorocznego Bożego Narodzenia! Oto okno, z którego patrzyłem na błądzące w powietrzu duchy! Wszystko w porządku! Wszystko na swoim miejscu! Wszystko prawda! Wszystko to się działo! Ha, ha, ha!\\r\\n\\r\\nZ ust człowieka, który przez tyle lat się nie śmiał, śmiech teraz wydobywał się dziwnie… Był to jakby początek nieskończonego, radosnego śmiechu przyszłości.\\r\\n\\r\\n— Nie wiem, którego dziś mamy — monologował Scrooge — nie wiem też, jak długo przebywałem z duchami. Nic nie wiem. Jestem jak nowo narodzone dziecko. Ale mniejsza z tym. Właśnie pragnę być dzieckiem. Wiwat!…\\r\\n\\r\\nJego okrzyki zostały przytłumione przez dzwony kościelne, które wydobywały z siebie najweselsze brzmienia, jakie kiedykolwiek zdarzyło mu się słyszeć.\\r\\n\\r\\n— Diń, diń, don, bum! Diń, diń, don, bum! Ding, dong! Ding dong!\\r\\n\\r\\nCudownie! Wspaniale! Zachwycająco!\\r\\n\\r\\nPobiegł do okna, otworzył je i wychylił się z niego.\\r\\n\\r\\nAni mgły, ani wilgoci.\\r\\n\\r\\nJasny, pogodny, mroźny dzień, jeden z tych, które rzeźwią i rozweselają duszę, pobudzając krew do energiczniejszego krążenia. Promieniejące słońce, jasne niebo, czyste powietrze, wesoły odgłos dzwonów!\\r\\n\\r\\nWspaniale! Zachwycająco!\\r\\n\\r\\n— Co to dziś mamy za dzień? — zapytał przez okno małego chłopca w odświętnym ubraniu, który zatrzymał się przed oknem może dlatego, żeby się Scrooge'owi przypatrzeć.\\r\\n\\r\\n— Co? — mruknął chłopiec mocno zdziwiony.\\r\\n\\r\\n— Pytam, jaki dzień dziś mamy, mój chłopaczku — powtórzył Sorooge.\\r\\n\\r\\n— Dzisiaj? Oczywiście Boże Narodzenie — odparł chłopiec.\\r\\n\\r\\n— Boże Narodzenie? — szepnął Sorooge. — Więc go nie straciłem. Duchy dokonały wszystkiego w ciągu jednej nocy. Rozumie się, że mogą one robić wszystko, co im się żywnie podoba. Kto by o tym śmiał wątpić. Wiadomo, że są wszechwładne. Hej! Pójdź tu bliżej, miły chłopaczku!\\r\\n\\r\\n— Czego pan sobie życzy?\\r\\n\\r\\n— Czy wiesz, gdzie jest sklep z drobiem? Z bitym drobiem? O tam, na rogu drugiej ulicy.\\r\\n\\r\\n— Wiem. Znam doskonale ten sklep.\\r\\n\\r\\n— Mądry chłopak! — szepnął do siebie Scrooge. — Inteligentny chłopak! Bardzo roztropny chłopak.\\r\\n\\r\\nA głośno dodał:\\r\\n\\r\\n— Nie wiesz przypadkiem, czy nie sprzedali tego wielkiego indyka, który wczoraj wieczorem jeszcze wisiał w oknie wystawy? Tego największego?\\r\\n\\r\\n— Aha, tego tak wielkiego, jak, nie przymierzając, ja cały?\\r\\n\\r\\n— Dowcipny chłopak! Zdumiewający chłopak! — zachwycał się Scrooge. — Prawdziwa przyjemność rozmawiać z takim malcem… Tak, tak, mój koteczku, ten sam.\\r\\n\\r\\n— Wisi tam jeszcze.\\r\\n\\r\\n— Czy być może?! — zawołał Scrooge uradowany — A więc biegnij i kup go.\\r\\n\\r\\n— Pan sobie ze mnie żartuje… — wzruszył ramionami chłopiec.\\r\\n\\r\\n— Ależ nie, wcale nie żartuję — zapewniał Scrooge — mówię najzupełniej serio. Idź, kup tego indyka i każ go przynieść tutaj, a ja wskażę, komu go należy doręczyć. Wróć tu ze służącym sklepowym, dostaniesz za to szylinga. Jeżeli się załatwisz prędzej i wrócisz za pół godziny, to dostaniesz całą koronę.\\r\\n\\r\\nChłopiec pomknął jak kula. Chcąc wypuścić strzałę z mniejszą o połowę szybkością, trzeba byłoby znaleźć łucznika z niezwykle silną ręką.\\r\\n\\r\\n— Poślę tego indyka mojemu pomocnikowi — szeptał do siebie Scrooge, zacierając ręce i uśmiechając się wesoło. — Ręczę, że ani mu na myśl nie przyjdzie, kto mu go przysyła. Indyk jest co najmniej dwa razy tak duży, jak Mały Tim. Jestem pewien, że Bob nie będzie się gniewał za tę niespodziankę. To figiel, co się zowie!\\r\\n\\r\\nNapisał adres niezupełnie pewną ręką, zszedł na dół otworzyć drzwi i czekać tam na indyka.\\r\\n\\r\\nGdy stał przed drzwiami, uwagę jego zwróciła kołatka.\\r\\n\\r\\n— Poczciwa! Będę cię kochał, dopóki życia mi starczy… — zawołał, głaszcząc pieszczotliwie kołatkę dłonią. — Dziwna rzecz, żem nigdy przedtem nie zwrócił na nią uwagi. A jednak jak ona sympatycznie wygląda! Dobra, kochana kołatka. Lecz oto indyk, Hej, daj go tutaj! Jak się masz chłopcze! Życzę ci wesołych świąt.\\r\\n\\r\\nIndyk był w samej rzeczy ogromny. Trudno było nawet przypuścić, żeby tak wielki i ciężki ptak mógł się utrzymać na własnych nogach. Chyba nie. Złamałyby się pod jego ciężarem jak dwie laski laku.\\r\\n\\r\\n— Ale ty, przyjacielu — rzekł Scrooge — nie dodźwigasz go do Camden Town. Musisz wziąć fiakra.\\r\\n\\r\\nMówiąc to, odliczył należność za indyka i za fiakra, a śmiał się przy tym nieustannie. Wróciwszy na górę i usiadłszy w fotelu cały spocony i zadyszany, wciąż się śmiał jeszcze.\\r\\n\\r\\nNiełatwo mu przyszło ogolić się, ponieważ ręce mu drżały, a wiadomo przecież, że ta czynność wymaga wielkiej uwagi nawet wtedy, kiedy się ją wykonuje podczas tańca. Ale gdyby nawet odciął sobie brzytwą kawałek nosa, to i wówczas nie straciłby dobrego humoru; zalepiłby rankę plasterkiem gumowym i nie myślałby więcej o niej.\\r\\n\\r\\nOgoliwszy się, przywdział najlepsze ubranie i wyszedł przejść się nieco.\\r\\n\\r\\nLudzie już wyroili się z domów i snuli się tłumnie, weseli, ożywieni, zupełnie tak samo, jak wtedy, kiedy odbywał wędrówkę po ulicach Londynu z Duchem Tegorocznego Bożego Narodzenia.\\r\\n\\r\\nZ założonymi w tył rękoma Scrooge szedł z wolna, patrząc na wszystkich z wesołym uśmiechem. Miał tak sympatyczną minę, że trzech czy czterech jegomościów, już w dobrych humorach, zaczepiło go słowami:\\r\\n\\r\\n— Dzień dobry, sir! Życzymy wesołych świąt!\\r\\n\\r\\nScrooge często potem zapewniał, że nigdy w życiu nie słyszał słów, które by równie przyjemnie brzmiały.\\r\\n\\r\\nPrzeszedłszy kilka kroków, spostrzegł idącego naprzeciw poważnego jegomościa, który odwiedził go wczoraj w kantorze, zapytując: „Firma Scrooge i Marley, jeżeli się nie mylę?”.\\r\\n\\r\\nScrooge doznał uczucia wstydu na myśl, że ten jegomość obrzuci go pogardliwym wzrokiem, lecz jednocześnie zrozumiał, jak powinien postąpić. Zbliżył się przeto do niego, chwycił za obie ręce i ściskając je, rzekł:\\r\\n\\r\\n— Witam pana. Jakże zdrowie? Spodziewam się, że kwesta wczorajsza udała się pomyślnie? Nieprawdaż? Pański sposób myślenia jest wysoce szlachetny, zaszczyt panu przynosi. Życzę panu wesołych świąt.\\r\\n\\r\\n— Pan Scrooge?\\r\\n\\r\\n— Tak, to moje nazwisko. Niech mi będzie wolno usprawiedliwić się przed panem… Otóż czy bym nie mógł prosić pana…\\r\\n\\r\\nTu Scrooge coś mu szepnął do ucha.\\r\\n\\r\\n— Czy ja dobrze usłyszałem? — zawołał tamten oszołomiony. — Drogi panie Scrooge, czy pan to mówi serio?\\r\\n\\r\\n— Najzupełniej serio! Najzupełniej! — zapewniał Scrooge. — Ani pensa mniej. Nadmienię jeszcze, że płacę stary dług. Więc mogę się spodziewać?\\r\\n\\r\\n— Ale, drogi panie — odpowiedział jegomość, serdecznie ściskając dłoń Scrooge'a — nie wiem doprawdy, jak mam panu dziękować za tak hojną ofia…\\r\\n\\r\\n— Ani słowa o tym — przerwał Scrooge — bardzo pana proszę, niech to zostanie między nami. Zechce mnie pan tylko odwiedzić? Czy mogę na to liczyć?\\r\\n\\r\\n— Ależ z całą pewnością! — zawołał skwapliwie poważny jegomość.\\r\\n\\r\\nNie ulegało wątpliwości, że ma szczery i niezłomny zamiar jak najrychlej złożyć wizytę Scrooge'owi.\\r\\n\\r\\n— Dziękuję panu — rzekł Scrooge — nieskończenie jestem panu wdzięczny! Do miłego widzenia!\\r\\n\\r\\nWszedł do kościoła, potem przeszedł kilka ulic, uważnie obserwując spotykanych ludzi. Głaskał pieszczotliwie główki mijających go dzieci, wypytywał i obdarzał żebraków, zaglądał do suteren i w okna mieszkań parterowych. Wszystko mu się nadzwyczajnie podobało. Nigdy nie przypuszczał, żeby zwykła przechadzka mogła dostarczyć tyle przyjemności.\\r\\n\\r\\nPo południu skierował się ku dzielnicy, w której mieszkał jego siostrzeniec.\\r\\n\\r\\nKilkanaście razy przeszedł przed domem, zanim odważył się wejść do sieni i zapukać do drzwi.\\r\\n\\r\\n— Czy pan w domu, moje dziecko? — zapytał służącą, młodą i ładną dziewczynę.\\r\\n\\r\\n— W domu, panie.\\r\\n\\r\\n— Gdzie jest?\\r\\n\\r\\n— W jadalni, razem z panią. Niech pan pozwoli, zaprowadzę.\\r\\n\\r\\n— Dziękuję ci pięknie, dziecko, sam pójdę. Pan twój zna mnie dobrze.\\r\\n\\r\\nTo rzekłszy, Scrooge zbliżył się do jadalni, ostrożnie nacisnął klamkę i wsunął głowę przez uchylone drzwi.\\r\\n\\r\\nW tej chwili właśnie odbywał się tam przegląd świątecznie zastawionego stołu. Małżonkowie dokonywali tej czynności bardzo skrupulatnie, jak przystoi na młodą parę, która jest zwykle na tym punkcie bardzo drażliwa i pragnęłaby pod tym względem stać ponad wszelką krytyką.\\r\\n\\r\\n— Fred! — szepnął Scrooge.\\r\\n\\r\\nSiostrzenica Scrooge'a drgnęła, jakby wstrząśnięta niewymownie przykrym uczuciem. Gdyby Scrooge był zauważył, że siedziała w wygodnym fortelu, ze stołeczkiem pod nogami, przypatrując się z całą uwagą nakryciu, nigdy nie ośmieliłby się jej zaniepokoić w ten sposób.\\r\\n\\r\\n— Kto tam?— krzyknął Fred. — Któż, u Boga?\\r\\n\\r\\n— To ja, twój wuj, Scrooge. Przychodzę zjeść z wami obiad. Czy mogę wejść?\\r\\n\\r\\nCzy może wejść? Także pytanie! Scrooge powinien był podziękować Bogu, że siostrzeniec z radości nie urwał mu ręki przy powitaniu…\\r\\n\\r\\nPo upływie dziesięciu minut Scrooge czuł się tutaj jak we własnym domu. Niepodobna sobie wyobrazić coś serdeczniejszego nad przyjęcie, jakiego doznał. Żona Freda nie dała się wyprzedzić mężowi, jak również Topper, owa mała, pulchna siostra żony Freda i zresztą wszyscy goście, którzy się kolejno zjawiali. Zachwycające było całe towarzystwo, zachwycająco się bawili, zachwycająca harmonia panowała w tym kółku… Szczęście! Prawdziwe szczęście!\\r\\n\\r\\nNazajutrz jednak Scrooge udał się do kantoru.\\r\\n\\r\\nWstał wcześnie, wcześniej niż zwykle, gdyż pragnął koniecznie złapać Boba na spóźnieniu. Bardzo tego pragnął. I udało mu się to. Miał tę przyjemność. Zegar wybił dziewiątą — Boba jeszcze nie było. Kwadrans po dziewiątej — jeszcze go nie ma. Spóźnił się o całe osiemnaście i pół minuty. Scrooge otworzył szeroko drzwi do swego pokoju, aby widzieć, jak Cratchit będzie się przemykał do swej wyziębionej komórki.\\r\\n\\r\\nBob już w sieni zdjął kapelusz i szalik, a otworzywszy drzwi, w jednej chwili usiadł na swoim stołku i pióro jego zaczęło tak szybko biegać po papierze, jakby chciało dopędzić ubiegły czas.\\r\\n\\r\\n— A to co? — burknął Scrooge, starając się swemu głosowi nadać ton jak najbardziej surowy. — Jak można tak się opóźniać? Co pan sobie myśli?\\r\\n\\r\\n— Istotnie, winien jestem — szepnął pokornie Cratchit — bardzo pana przepraszam za spóźnienie…\\r\\n\\r\\n— Spóźnienie! — burknął znów Scrooge. — Ja sądzę, że to porządne spóźnienie. Proszę tu do mnie!\\r\\n\\r\\n— Przecież zdarzyło się to tylko raz w ciągu całego roku… — usprawiedliwiał się Cratchit, wychodząc ze swej nory. — Nie powtórzy się to więcej, zapewniam pana. Wczoraj zabawiłem się trochę.\\r\\n\\r\\n— Wszystko to bardzo pięknie — przerwał mu Scrooge — muszę jednak oświadczyć panu, że wcale nie myślę dłużej znosić czegoś podobnego. Dlatego — ciągnął dalej, zeskakując szybko z krzesła i dając Bobowi takiego kuksańca, że się aż zatoczył do swej komórki — dlatego… podwyższam panu pensję!\\r\\n\\r\\nBob, przerażony, rzucił się do linii, leżącej na kantorku. Miał zamiar, uzbroiwszy się w nią, schwycić Scrooge'a za kołnierz, zwołać ludzi z ulicy i przy ich pomocy wpakować pryncypała w kaftan bezpieczeństwa.\\r\\n\\r\\nLecz do tego nie doszło.\\r\\n\\r\\n— Życzę ci wesołych świąt, Robercie! — odezwał się Scrooge tak poważnie i tak serdecznie, że nie można było wątpić o szczerości jego słów, tym bardziej, że jednocześnie poklepał Boba po ramieniu z poufałością dobrego przyjaciela. — Z całego serca pragnę, aby święta tegoroczne wynagrodziły ci wszystkie święta dawne, któreś ze mną spędził. Tak jest, Robercie, podwyższam ci pensję i wszelkich starań dołożę, aby postawić na nogi twoją rodzinę, upadającą z przepracowania. Rozpatrzymy tę sprawę dziś po południu, przy szklance gorącego grogu. A teraz, Robercie, rozpal porządny ogień na kominku i nie żałuj węgla!\\r\\n\\r\\nScrooge zrobił więcej niż obiecał. Co zaś do maleńkiego Tima, który wcale nie umarł, Scrooge był odtąd dla niego drugim ojcem.\\r\\n\\r\\nZmienił się zupełnie. Odtąd był tak dobrym przyjacielem, tak dobrym chlebodawcą, tak dobrym człowiekiem, jakimi bywali dobrzy ludzie za dobrych, starych czasów, w dobrym, starym kraju, w dobrym, starym mieście, na dobrym, starym świecie. Niektórzy szydzili z tej zmiany, lecz on nie zwracał wcale na to uwagi. Miał tyle rozumu, że wiedział, iż wszystko dobre na świecie zawsze jest przedmiotem szyderstwa ze strony pewnego rodzaju ludzi. Ponieważ tych ludzi należy uważać za ślepych, Scrooge sądził zatem, że lepiej, aby ich kalectwo ujawniało się w postaci zmarszczek dokoła oczu, wywołanych ustawicznym wyśmiewaniem się z bliźnich, niż w jakiej mniej przyjemnej postaci, jego dusza była pełna pogody i wesela — to mu zupełnie wystarczało do szczęścia. Z duchami już więcej nie miał żadnych stosunków, natomiast pozawiązywał stosunki z ludźmi, podtrzymywał je usilnie, a całe jego życie toczyło się wśród dobrych uczynków. Jakoż mówiono potem o nim, że nikt tak przykładnie nie obchodzi świąt Bożego Narodzenia, jak on.\\r\\n\\r\\nŻyczę wam z całej duszy, żeby tak samo o was mówiono, czytelnicy, o mnie i o wszystkich, a wtedy — jak to pięknie powiedział maleńki Tim — Bóg będzie błogosławił wszystkim i każdemu z osobna.\\r\\n\\r\\n*Koniec*.\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/dickens-opowiesc-wigilijna/.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Charles Dickens, Opowieść wigilijna. Opowieść fantastyczna z ilustracjami, Wydawnictwo Feliksa Owczarka, Łódź 1947.\\r\\n\\r\\nWydawca: Fundacja Nowoczesna Polska\\r\\n\\r\\nPublikacja zrealizowana w ramach projektu Wolne Lektury (http://wolnelektury.pl). Dofinansowano ze środków Ministra Kultury, Dziedzictwa Narodowego i Sportu pochodzących z Funduszu Promocji Kultury – państwowego funduszu celowego.\\r\\n\\r\\nOpracowanie redakcyjne i przypisy: Paulina Choromańska, Wojciech Kotwica, Zuzanna Pyzikiewicz, Aleksandra Sekuła.\\r\\n\\r\\nISBN-978-83-288-6360-6\\r\\n\",\n",
       " 'Artur Schopenhauer\\r\\n\\r\\nO religii\\r\\ntłum. Jan Błeszyński\\r\\n\\r\\nISBN 978-83-288-5579-3\\r\\n\\r\\n\\r\\n\\r\\n\\r\\nDialog\\r\\n\\r\\nDemofeles: Między nami mówiąc, kochany przyjacielu, nie podoba mi się, że twoje filozoficzne uzdolnienie objawiasz w sarkazmach, a nawet w jawnych drwinach z religii. Wiara jest dla każdego rzeczą świętą i powinna nią być także dla ciebie.\\r\\n\\r\\nFilaletes: Nego consequentiam. Nie pojmuję, czemu miałbym odczuwać respekt dla kłamstwa i obłudy z powodu ograniczoności kogoś drugiego. Prawdę czczę zawsze i wszędzie, lecz z tego właśnie powodu nie szanuję tego, co jej się sprzeciwia. Moją zasadą jest: vigeat veritas, et pereat mundus, podobnie jak zasadą prawników jest: fiat iustitia, et pereat mundus. Każda umiejętność powinna mieć analogiczną dewizę.\\r\\n\\r\\nDemofeles: W takim razie dewiza medycyny brzmiałaby: fiant pilulae, et pereat mundus — i ją byłoby najłatwiej urzeczywistnić.\\r\\n\\r\\nFilaletes: Broń Boże! Wszystko cum grano salis.\\r\\n\\r\\nDemofeles: Tak, cum grano salis. Dlatego też pragnąłbym, abyś i religię brał pod rozwagę cum grano salis i abyś przyszedł do przekonania, że wymagania umysłowe tłumu należy zaspokajać według jego zdolności pojmowania. Religia jest jedynym środkiem, aby surowym zmysłom i niezgrabnemu umysłowi pogrążonego w pospolitości i materialnej pracy tłumu oznajmić i dać odczuć głębokie znaczenie bytu. Albowiem człowiek taki, jaki z reguły jest, nie ma pierwotnie zmysłu do niczego innego oprócz potrzeb i żądz fizycznych, następnie dopiero domaga się trochę rozrywki i zabawy. Twórcy religii i filozofowie na to przychodzą na świat, by człowieka z odrętwienia otrząsnąć i wskazać mu na wzniosłe znaczenie bytu: filozofowie czynią to dla niewielu wybranych, twórcy religii dla wszystkich, dla ludzkości w ogóle. Gdyż φιλοσοφών πλήθος αδύνατον είναι — mawiał twój Platon, a ty nie powinieneś o tym zapominać. Religia jest metafizyką ludu; należy mu ją z konieczności zostawić i dlatego na zewnątrz przynajmniej szanować, gdyż odzierać ją z powagi znaczy tyle, co ją odbierać. Jak istnieje poezja ludowa, a w przysłowiach mądrość ludowa, tak samo musi istnieć metafizyka ludowa, albowiem człowiekowi potrzeba koniecznie *wytłumaczenia zagadki życia* na miarę jego zdolności pojmowania. Przeto metafizyka ludowa, która spełnia to zadanie, jest zawsze prawdą ubraną w szatę alegoryczną, a wpływ jej w znaczeniu praktycznym i umysłowym, to znaczy jako wytycznej w postępowaniu oraz jako ukojenia i pociechy w cierpieniach i śmierci, jest tak wielki, jaki byłby wpływ prawdy dla nas, gdybyśmy ją znali istotnie. Niechaj cię nie zraża forma wybujała, barokowa i pozornie sprzeczna z rozsądkiem; twoje wykształcenie i erudycja przeszkadzają ci wyobrazić sobie, jakich potrzeba dróg i okrążeń, aby surowemu umysłowi tłumu uprzystępnić głębokie prawdy. Religie są tylko schematami, w których lud zdoła uchwycić i uprzytomnić sobie prawdę, samą w sobie dlań niedostępną, z którymi jednak w jego umyśle nierozerwalnie się zrasta. Dlatego, mój kochany, drwiny z religii są — nie miej do mnie urazy — oznaką ograniczoności, a zarazem niesprawiedliwości.\\r\\n\\r\\nFilaletes: A czyż nie jest równie niedorzeczne i niesprawiedliwe żądać, aby nie było innej metafizyki oprócz metafizyki przykrojonej według potrzeb i siły pojmowania ludu? Aby jej nauki stanowiły granicę wszelkich dociekań i wytyczną dla wszelkich ludzkich dociekań, tak żeby i metafizyka owych niewielu wybranych, jak sam się wyraziłeś, redukowała się do potwierdzania, wzmacniania i interpretacji metafizyki ludu? Aby najwyższe władze ludzkiego ducha pozostały bezczynne i nierozwinięte, a nawet stłumione w zarodku, bo ich działalność mogłaby skrzyżować się z metafizyką ludową? A czyż w zasadzie inaczej rzecz się ma z uroszczeniami religii? Czyż godzi się nawoływać do tolerancji i względności komuś, kto sam jest nietolerancją i bezwzględnością? Powołuję się na sądy kacerzy, inkwizycję, wojny religijne, krucjaty, czarę Sokratesa, stosy Giordana i Vaniniego (Savonaroli)! Chociaż to dziś już minęło, cóż bardziej opiera się prawdziwym filozoficznym dążeniom, szczeremu poszukiwaniu prawdy, temu najszlachetniejszemu powołaniu najszlachetniejszej ludzkości, niż owa konwencjonalna, wzięta przez państwo w monopol metafizyka? Jej prawidła wtłacza się w umysł młodociany z taką powagą, tak głęboko, tak silnie, że o ile nie jest obdarzony przedziwną elastycznością, nie zacierają się one nigdy, co w jego zdrowym rozumie raz na zawsze wypacza jego sposób pojmowania, czyli że z natury już słaba zdolność samoistnego myślenia i niezawisłego sądu osłabia się i psuje na zawsze.\\r\\n\\r\\nDemofeles: Znaczy to właściwie, że ludzie nabrali przekonania, którego nie mają ochoty pozbyć się i przyjąć natomiast twego.\\r\\n\\r\\nFilaletes: O, gdyby ono polegało na wniknięciu w istotę rzeczy! Do takiego przekonania można by się zabrać z argumentami i otwarłoby się pole do walki równą bronią. Lecz religie same przyznają, że nie zwracają się do rozumu z dowodami, lecz do wiary z objawieniami. Zdolność do niej jest największa w dziecięctwie i dlatego to dąży się przede wszystkim do opanowania tego wątłego wieku. Dzięki temu zasady wiary zapuszczają swoje korzenie bardziej aniżeli za pomocą gróźb i wiadomości o cudach. Jeżeli się człowiekowi w dziecięctwie przedstawia często pewne zasadnicze poglądy i nauki niezwykle uroczyście i z pozorami najwyższej nieznanej mu dotąd powagi, jeżeli pomija się zupełnie możliwość powątpiewania, albo dotyka się jej tylko na to, żeby na nie wskazać jako na pierwszy krok do zguby i potępienia, wrażenie musi wypaść tak głęboko, że człowiek z reguły, czyli prawie zawsze, staje się tak samo niezdolny do zwątpienia w owe nauki, jak nie wątpi w swoje własne istnienie. Pomiędzy wieloma tysiącami zaledwie jeden będzie miał tyle mocy duchowej, żeby siebie z powagą i szczerze zapytać: czy też to prawda? Toteż słuszniej, niżby się sądziło, nazwano tych, którzy to potrafią: esprits forts. Dla reszty nie ma nic tak niedorzecznego i oburzającego, w co nie wierzyliby najsilniej, jeżeli w nich to na owej drodze wszczepiono. Gdyby np. szło o to, że zabójstwo kacerza lub niewiernego stanowi istotną część przyszłego zbawienia, każdy niemal uważałby sobie za obowiązek zrobić z tego główną sprawę swego życia, a w chwili zgonu czerpałby we wspomnieniu pociechę, że mu się to udało. Wszak niegdyś prawie każdy Hiszpan uważał auto da fé za zbożny i najmilszy Bogu uczynek. Pendant do tego stanowi sekta Thugów w Indiach, niedawno stłumiona przez władze angielskie za pomocą licznych wyroków śmierci. Wyznawcy tej sekty objawiali swoją pobożność i cześć dla swej bogini Kali w ten sposób, że przy każdej sposobności zdradziecko mordowali swych przyjaciół i towarzyszy podróży, aby przywłaszczyć sobie ich mienie, i całkiem poważnie żyli w urojeniu, że spełniali coś bardzo chwalebnego i przydatnego dla ich zbawienia. Tak potężne jest działanie wcześnie wpojonych dogmatów religijnych, że potrafi stłumić głos sumienia, a nawet wszelką litość i ludzkość. Jeżeli na własne oczy i z bliska chcesz widzieć skutki wczesnego wszczepiania wiary, to przypatrz się Anglikom. Spojrzyj na ten ze wszystkich innych najbardziej wyszczególniony przez naturę, ten obdarzony rozumem, sprytem, zdolnością sądu i stałością charakteru naród i popatrz, o ile niżej stoi od innych, jak stał się niemal godny pogardy z powodu swego tępego kościelnego zabobonu, który wśród właściwych Anglikom zdolności zakrawa wprost na stałe zboczenie, na monomanię. Zawdzięczają to wychowaniu znajdującemu się w rękach księży, a ono stara się od najwcześniejszej młodości tak wpoić w nich artykuły wiary, że dochodziło aż do częściowego znieczulenia mózgu. Objawia się ono potem w owej tępej bigoterii, dzięki której ludzie nawet skądinąd rozsądni i obdarzeni sprytem poniżają się w naszych oczach i przyprawiają nas o przykry zawód co do swojej osoby. Jeżeli zważymy, że do osiągnięcia tych ładnych rezultatów nieodzowną jest rzeczą wszczepianie wiary już w wieku dziecięcym, to istota misji okaże się nam nie tylko szczytem natręctwa, arogancji i impertynencji, lecz wprost absurdem, tam, gdzie nie ograniczają się do ludów znajdujących się w stadium dzieciństwa, jak np. u Hotentotów, Kafrów, Polinezyjczyków itd., gdzie też misje rzeczywiście odniosły skutek. Tymczasem w Indiach wyznawcy braminizmu kazań misjonarzy słuchali z łaskawie pobłażliwym uśmiechem albo wzruszeniem ramion. W ogóle w Indiach pomimo przyjaznych okoliczności próby nawrócenia nie udały się. Sprawozdanie autentyczne w XXI tomie „Asiatic Journal” z r. 1826 głosi, że po wieloletniej działalności misjonarzy w całych Indiach (część ich stanowiąca kolonie angielskie sama posiada 115 milionów mieszkańców) naliczono 300 nawróconych. Czytamy tam także, że nawróceni wyróżniali się wśród innych przez swe niemoralne życie. Wśród tylu milionów znalazło się tylko 300 dusz sprzedajnych, kupionych. Czy od owego czasu szanse chrześcijaństwa poprawiły się, nie wiem i nigdzie nie znalazłem wzmianki o tym, chociaż misjonarze teraz starają się w szkołach angielskich, poświęconych wyłącznie nauce świeckiej, wbrew umowie oddziaływać na dzieci w duchu religijnym, aby przemycić chrześcijaństwo, nad czym jednak Hindusi zazdrośnie czuwają. Gdyż, jak już powiedziano, tylko wiek dziecięcy, a nie męski, jest porą dla posiewu wiary; najmniej zaś plonu daje ten siew tam, gdzie zakorzeniła się przedtem już inna wiara. *Przekonanie* natomiast, którym się zasłaniają dorośli nawróceni, jest z reguły tylko maską jakiejś osobistej korzyści. Ponieważ odczuwa się, że nie może być inaczej, większość ludzi pogardza człowiekiem, który w wieku dojrzałym zmienia religię bez względu na to, że okazuje się w ten sposób, iż religii nie uważa się za rzecz rozumnego przekonania, lecz za skutek wczesnego wszczepienia wiary jeszcze przed wszelaką możliwością zbadania. Słuszność ich poglądu pod tym względem wynika stąd, że nie tylko ślepo wierzący tłum, lecz także i duchowieństwo, które zna źródła zasady, dogmaty i kwestie sporne swej religii, trzyma się wiernie i gorliwie wierzeń swego kraju, skąd pochodzi, że zmiana religii lub wyznania u osób duchownych należy do bardzo rzadkich wyjątków. Tak np. widzimy, że kler katolicki głęboko jest przekonany o prawdziwości wszystkich dogmatów religii katolickiej; tak samo rzecz się ma z klerem protestanckim; jedni i drudzy z równą gorliwością bronią przykazań swego wyznania. A jednak to przekonanie zawisło tylko od kraju, w którym się urodzili. Duchowni południowoniemieccy są przekonani o prawdziwości dogmatów Kościoła katolickiego, a północnoniemieccy o prawdziwości protestanckiego. Jeżeli to przekonanie opiera się na podstawach rzeczowych, to muszą one zależeć od klimatu, jak rośliny, z których jedne tylko tu, a drugie tylko tam się udają. Lud zaś przyjmuje z wiarą przekonania tych miejscowych przekonanych.\\r\\n\\r\\nDemofeles: Nic to nie szkodzi i w gruncie rzeczy nie stanowi różnicy; istotnie protestantyzm np. nadaje się lepiej dla północy, katolicyzm zaś dla południa.\\r\\n\\r\\nFilaletes: Pozornie tak. Lecz ja rozważam to z wyższego punktu widzenia i mam ważniejsze względy na oku, mianowicie postęp rodzaju ludzkiego na drodze do poznania prawdy. Czyż nie jest względem tego postępu czymś strasznym, że każdemu, gdziekolwiek by się urodził, wszczepia się już w najwcześniejszej młodości pewne twierdzenia z zapewnieniem, że najlżejsze powątpiewanie o nich naraża go na utratę wiecznego zbawienia, tym bardziej że te twierdzenia stanowią podstawę wszystkich naszych późniejszych gałęzi poznania, że określają zatem na zawsze punkt naszego widzenia i że jeżeli raz są fałszywe, wypaczają go też na zawsze. Ponieważ bowiem ich wyniki wciskają się w cały system poznania, fałszują tym samym całą ludzką wiedzę. Dowodzą tego wszystkie literatury, szczególnie zaś literatura średnich wieków, a niestety aż nadto także XVI i XVII wieku. Nawet umysły pierwszorzędne były w owych czasach jakby tknięte paraliżem wskutek takich fałszywych pojęć zasadniczych, a szczególnie istota i działanie przyrody były dla nich jakby deskami zabite.\\r\\n\\r\\nW całej tej epoce chrześcijańskiej teizm jak dusząca zmora przygniata wszystkie, a szczególnie filozoficzne dążenia i tamuje albo skarla wszelki postęp. Bóg, diabły, aniołowie, demony zasłaniają uczonym ówczesnym całą przyrodę; żadnego badania nie doprowadza się do końca, nigdzie nie dociera się do dna rzeczy; wszystko, co przekracza najbardziej wpadający w oko związek przyczynowy, usuwa się z drogi za pośrednictwem wyżej wymienionych osobników i powiada się, jak się przy podobnej sposobności wyraża Pomponacjusz: certe philosophi nihil verisimile habent ad haec, quare necesse est, ad Deum, ad angelos, ad daemones recurrere (De incantationibus, c. 7). Wprawdzie Pomponacjusza można w cytowanym ustępie posądzać o ironię, jako iż chytrość jego skądinąd jeszcze jest znana, lecz bądź co bądź wypowiedział tu ogólny pogląd współczesny. Ilekroć jednak posiadał ktoś tyle rzadkiej umysłowej gibkości, że sama zdołała potargać krępujące ją więzy, wtedy jego pisma, a czasami i jego razem z nimi spalono na stosie, jak to przytrafiło się Brunonowi i Savonaroli. Jak dalece przeciętne umysły paraliżuje owa wczesna metafizyczna przyprawa, można najjaskrawiej i ze strony humorystycznej widzieć wówczas, gdy taki paralityk podejmie się krytykowania innych wierzeń. Stara on się z reguły tylko troskliwie o wykazanie, że dogmaty wyznania zaczepionego nie zgadzają się z dogmatami jego własnego, i udowadnia mozolnie, że nie tylko nie wypowiadają tego, co zawierają jego dogmaty, lecz nawet nie ma się w nich tego na myśli. W ten sposób zdaje mu się, że wykazał fałszywość obcego wierzenia. Wcale nie przychodzi mu na myśl postawić sobie pytanie, które z nich może mieć słuszność, lecz uważa artykuły swej własnej wiary już a priori za zasadnicze pewniki. Ucieszny przykład tego rodzaju apologetyki dał nam wielebny pan Morrison w XX tomie „Asiatic Journal”, gdzie krytykuje religię i filozofię Chińczyków, że się aż wesoło robi.\\r\\n\\r\\nDemofeles: Taki zatem jest twój wyższy punkt widzenia. Zapewniam cię jednak, że istnieje punkt jeszcze wyższy. Maksyma primum vivere, deinde philosophari posiada głębsze znaczenie niż to, które od razu w oczy uderza. Przede wszystkim chodzi o to, aby prymitywne i barbarzyńskie umysły tłumów poskromić i powstrzymywać je od ostatnich bezprawi, od okrucieństw, aktów przemocy i nikczemności. Gdybyśmy czekali aż do czasu, w którym prawda dla tych głów stanie się dostępna, spóźnilibyśmy się niezawodnie. Przypuściwszy bowiem, żebyśmy ją już znaleźli, przekraczałaby ona pojętność tłumów. Dla nich może się przydać jedynie odpowiednia szata alegoryczna, przypowieść, mit. Powinien istnieć, jak powiada Kant, jedyny dla wszystkich sztandar cnoty i prawa, a powinien zawsze powiewać wysoko. W gruncie rzeczy obojętne jest, jakie heraldyczne figury widnieją na nim, jeśli tylko oznacza on to, co się ma na myśli. Taka alegoria prawdy jest zawsze i wszędzie, dla większości rodzaju ludzkiego przydatnym surogatem prawdy, która pozostaje dla niej na zawsze niedostępna, i ogólnie filozofii, której jest dla niej niepojmowalna. Pomijam bowiem to, że filozofia codziennie zmienia swą postać i w żadnej jeszcze nie zdobyła sobie powszechnego uznania. Praktyczne cele, mój kochany Filaletesie, zawsze mają pierwszeństwo przed teoretycznymi.\\r\\n\\r\\nFilaletes: Zgadza się to z prastarym powiedzeniem pitagorejczyka Timajosa z Lokrów: τὰς ψυχὰς άπείργομες ψευδέσι λόγοις εἴ κα μὴ ἄγηται άλαθέσι (De anima mundi, wyd. Stephanus, s. 104). Budzisz prawie we mnie podejrzenie, że chcesz przez to powiedzieć:\\r\\n\\r\\n\\r\\nDoch, guter Freund, die Zeit kommt auch heran,\\r\\nWo wir was Gut\\'s in Ruhe schmausen mögen\\r\\n\\r\\nA twoje napomnienie do tego zmierza, abyśmy zawczasu przedsięwzięli środki ostrożności, iżby nam wzburzone fale rozszalałych tłumów nie przeszkadzały przy uczcie. Lecz ten punkt widzenia jest równie fałszywy, jak modny dziś i pochwalany, sprzeciwiam się zatem niemu. *Fałszywym* jest pogląd, jakoby porządek państwowy i społeczny nie dał się utrzymać bez pomocy religii i artykułów wiary i jakoby sądownictwo i policja potrzebowały dla spełnienia swych zadań religii jako koniecznego uzupełnienia. Jest to fałszem, chociażby to powtarzano sto razy. Rzeczywistą i niezbitą instantia in contrarium dostarczają nam ludy starożytne, a szczególnie Grecy. U nich bowiem nie istniało to, co my nazywamy religią. Nie posiadali świętych pism ani dogmatów, których by nauczano, których znajomości żądano by od każdego i co wszczepiano by od najwcześniejszej młodości. Słudzy religii wcale nie wygłaszali morałów, ani dbali o moralność publiczną, a niemniej kapłani nie troszczyli się ani o moralność, ani o uczynki ludzi. Obowiązki ich ograniczały się do odprawiania ceremonii, modłów, śpiewów, ofiar, uroczystych pochodów, lustracji itd., co bynajmniej nie miało na celu doskonalenia moralnego poszczególnych jednostek. Cała tzw. religia polegała na tym, że, szczególnie w miastach, niektórzy z bogów maiorum gentium posiadali świątynie, w których oddawano im cześć boską z ramienia państwa, czyli że kult był tam rzeczą policji. Nikogo oprócz funkcjonariuszy przeznaczonych do wykonywania czynności kultu nie zmuszano do uczestniczenia w obchodach albo do wiary. W całej starożytności nie ma śladu, aby kogoś zmuszano do wiary w pewne dogmaty. Jedynie kto publicznie zaprzeczał istnieniu bogów lub też ich w inny sposób bezcześcił, podlegał karze, gdyż obrażał państwo, które służyło bogom; poza tym mógł o tym każdy sądzić, jak mu się podobało. Jeżeli komuś podobało się z własnej inicjatywy za pomocą ofiar lub modłów starać się o przychylność tego lub owego boga, mógł to swobodnie uczynić na własny koszt i odpowiedzialność; gdy tego nie czynił, nikt nie miał nic przeciw temu do powiedzenia, a najmniej państwo. U Rzymian każdy miał u siebie w domu swoje Lary i Penaty, przedstawiające w gruncie rzeczy tylko wizerunki przodków zmarłych (Apulejusz, De deo Socratis, 15, wyd. Bipont, vol. 2, s. 237). O nieśmiertelności duszy i życiu pośmiertnym nie mieli starożytni wyraźnego i w dogmat ujętego wyobrażenia, lecz tylko luźne, niejasne, problematyczne mniemania, każdy na swój sposób, a równie nieokreślone, niejasne i osobiste były wyobrażenia dotyczące bogów. A zatem *religii* w naszym znaczeniu starożytni nie mieli. A czy mimo to była u nich anarchia i bezprawie? Czy nie istniał raczej u nich tak wzorowy porządek, że ich prawa i ustrój prawno-państwowy do dziś dnia jest dla nas podstawą? Czyż własność u nich, chociaż składała się w znacznej części z niewolników, nie była bezpieczna? I ten stan rzeczy czyż nie przetrwał tysiącleci?\\r\\n\\r\\nZ tych względów nie mogę uznać celowości praktycznej i konieczności religii w znaczeniu przez ciebie wyżej podanym i dziś modnym, jako nieodzownej podstawy wszelkiego porządku prawnego, i muszę się temu sprzeciwić. Albowiem z tego punktu widzenia szczere i czyste dążenie do prawdy byłoby co najmniej donkiszoterią, a w razie, gdyby w poczuciu swego prawa odważyło się wskazać na dogmat jako na uzurpatora, który zajął tron prawdy i zajmuje go przez ciągłe oszustwo, byłoby zbrodnią.\\r\\n\\r\\nDemofeles: Religia nie sprzeciwia się prawdzie, gdyż sama uczy prawdy. Ponieważ jednak pole jej działalności nie ogranicza się do sali wykładowej, lecz rozciąga się nad całym światem i obejmuje całą ludzkość, nie może ona stawiać prawdy nagiej przed oczy tak różnorodnej publiczności, o potrzebach i zdolnościach tak różnorodnych, lecz potrzebuje pewnej przyprawy. Prawdy nie można dawać w stanie czystym. Możesz ją w tym względzie porównać do pewnych pierwiastków chemicznych, które są lotne i dla celów praktycznych, dla przechowania lub kursowania w handlu bywają łączone z ciałami stałymi, gdyż inaczej ulatniają się, jak np. chlor, którego dla celów praktycznych używa się tylko w postaci chloranu. Jeżeli zaś prawda czysta i oderwana, wolna od wszelkiej przymieszki mitycznej, dla nas wszystkich, nawet dla uczonych jest niedostępna, wtedy można ją przyrównać do fluoru, którego w stanie czystym nie można używać, lecz tylko w połączeniach. Albo — potocznie mówiąc — jeżeli prawdy niepodobna przedstawić inaczej jak tylko mistycznie lub alegorycznie, to podobna jest do wody, której bez naczynia nie można przenosić z miejsca na miejsce; filozofowie zaś szukający prawdy i *tylko* prawdy podobni są do człowieka, który rozbija naczynie, aby mieć wodę samą dla siebie. Być może, że tak jest istotnie. W każdym razie religia jest prawdą wyrażoną symbolicznie i alegorycznie i przez to uprzystępnioną ludzkości, która by jej w stanie czystym znieść nie mogła, tak samo jak nie może oddychać czystym tlenem. Bez przenośni: głębokie znaczenie i szczytne zadanie życia można ludzkości wyjaśnić tylko *symbolicznie*. Filozofia czysta zaś jest, jak misteria eleuzyńskie, przywilejem niewielu wybranych.\\r\\n\\r\\nFilaletes: Tak, tak, rozumiem; to wszystko zmierza do tego, aby prawdę przedstawić w szacie kłamstwa. Jest to jednak niebezpieczny dla prawdy sojusz. Albowiem w ten sposób wręczamy niebezpieczną broń tym, którzy mają interes w tym, aby posługiwać się kłamstwem jako naczyniem prawdy. Obawiam się, aby kłamstwo tak przyprawione nie przyniosło ludzkości więcej szkody aniżeli prawda korzyści. Można by wprawdzie alegorię podać ludziom jako taką, lecz to pozbawiłoby ją zupełnie poszanowania, a przez to skuteczności. Konieczność zatem wymaga, aby alegorię przedstawić jako prawdę w znaczeniu dosłownym, podczas gdy ona tylko w znaczeniu przenośnym jest prawdą. Tu kryje się owa nieuleczalna rana, owo niedomaganie wieczne, które jest powodem, że religia zawsze zajmowała i zawsze będzie zajmowała stanowisko nieprzyjazne względem dążenia do prawdy.\\r\\n\\r\\nDemofeles: Sądzę, że nie; jest na to rada. Wprawdzie religia nie może wprost przyznać się do swej alegoryczności, ale każe się tego domyślać.\\r\\n\\r\\nFilaletes: W jaki sposób?\\r\\n\\r\\nDemofeles: W swych tajemnicach. „Tajemnica” jest to w gruncie rzeczy teologiczny terminus technicus dla alegorii religijnej. Wszystkie religie mają swe tajemnice. Właściwie jest tajemnica oczywistym dogmatycznym absurdem, który jednak kryje w sobie głęboką, umysłowi tłumu niedostępną prawdę. Tłum przyjmuje ją w szacie tajemnicy, nie zważając bynajmniej na niedorzeczność nawet dla jego umysłu oczywistą; w ten sposób, o ile to możliwe, podaje mu się treść rzeczy. Dla wyjaśnienia dodam, że nawet w filozofię próbowano wprowadzić pojęcie tajemnicy, np. Pascal, który był równocześnie pietystą, matematykiem i filozofem, powiada zgodnie z tą swoją potrójną właściwością: Bóg jest wszędzie centrum, a nigdzie obwodem. Także Malebranche słusznie powiedział: La liberté est un mystère (wolność jest tajemnicą). Mógłbym zrobić krok dalej i powiedzieć, że w religiach wszystko jest tajemnicą. Jest bowiem rzeczą niemożliwą ciemnym umysłom objawić prawdę w znaczeniu dosłownym; tylko jej odblask mityczno-alegoryczny może mroki tego umysłu rozproszyć i rozjaśnić. Prawda naga nie może stanąć przed oczyma tłumu, profanum vulgus, tylko otoczona gęstą zasłoną. Jest zatem rzeczą nierozsądną żądać od religii, aby była prawdziwa w znaczeniu dosłownym, i dlatego tak racjonaliści, jak i supranaturaliści są w błędzie, gdyż jedni i drudzy wychodzą z założenia, że religia musi być prawdziwa. I i tamci w dalszym ciągu udowadniają, że nią nie jest, ci zaś uporczywie twierdzą, że jest prawdziwa, albo raczej tamci szatę alegoryczną religii tak przykrajają, że mogłaby być prawdziwa w znaczeniu dosłownym, lecz grzeszyłaby wtenczas oschłością i płytkością, a ci znowu bez wszystkiego twierdzą, że jest prawdziwa w znaczeniu dosłownym, co przecież nie jest do przeprowadzenia bez sądów kacerskich i stosów, o czym powinni pamiętać. Mit i alegoria są właściwymi elementami religii; pod tym warunkiem, koniecznym z powodu prostactwa tłumów, zaspokaja ona zupełnie potrzebę metafizyczną człowieka i zastępuje miejsce prawdy czystej, niezmiernie trudnej, a może niemożliwej do osiągnięcia.\\r\\n\\r\\nFilaletes: Tak, w ten sam sposób jak noga drewniana zastępuje komuś prawdziwą, zapełnia jej miejsce, oddaje pewne usługi i chce uchodzić za naturalną, jest jednak mniej lub bardziej sztuczna. Zachodzi jednak ta różnica, że z zasady noga prawdziwa poprzedziła sztuczną, religia zaś od dawna wyprzedziła filozofię.\\r\\n\\r\\nDemofeles: Być może, lecz noga drewniana oddaje wielkie usługi temu, który jest pozbawiony nogi zwykłej. Pamiętaj o tym, że metafizyczna potrzeba ludzkości musi być koniecznie zaspokojona, albowiem widnokrąg jej myśli musi być zamknięty, nie może pozostać otwarty. Zwykle atoli człowiek nie posiada dosyć krytycyzmu, aby dowody zbadać i rozstrzygać między prawdą i fałszem, a zresztą mozolna praca i troska o byt nie pozostawia mu czasu do tego rodzaju badań i nie pozwala także przyswoić sobie potrzebnych do tego wiadomości. Nie może być zatem mowy o *przekonaniach*; człowiek przeciętny zdany jest na wiarę i autorytet. Nawet gdyby rzeczywiście czysta filozofia zajęła miejsce religii, to przynajmniej dziewięć dziesiątych ludzkości przyjęłoby ją tylko na wiarę, a nie z przekonania, i wszystko pozostałoby jak dawniej, albowiem zawsze pozostanie prawdziwe zdanie Platona: φιλοσοφών πλήθος αδύνατον είναι. Autorytet zależy jedynie od czasu i warunków, dlatego nie możemy mówić o autorytecie tam, gdzie nie ma nic prócz dowodów; musimy go pozostawić nietkniętym, gdy raz siłą rzeczy zdobył sobie uznanie, chociażby nawet bronił prawdy ubranej w szatę alegoryczną. Ta ostatnia, opierająca się na autorytecie, zwraca się do metafizycznej potrzeby człowieka, potrzeby powstającej wskutek zagadkowości bytu i świadomości, że poza stroną fizyczną wszechświata musi ukrywać się strona metafizyczna, coś nieznanego i niezmiennego, co ciągłym zmianom służy za podłoże. Dalej religia zwraca się do tęsknoty człowieka, do jego obawy i nadziei — ona daje mu bogów i demonów, do których człowiek zanosi modły, aby ich przychylnie dla siebie usposobić — wreszcie zwraca się do niezaprzeczenie drzemiącej w człowieku świadomości etycznej, której daje sankcję i utwierdzenie z zewnątrz, gdyż bez tej podpory wnet by się jej wśród tylu pokus noga powinęła. Właśnie pod tym względem stanowi religia w niezliczonych i niemałych cierpieniach życia niewyczerpane źródło pociechy i spokoju, które nie wysycha nawet przy śmierci, lecz właśnie wtenczas bije najobficiej i najskuteczniej. Możemy ją przyrównać do przewodnika, który prowadzi ślepego — chodzi bowiem tylko o to, aby ślepy doszedł do celu, a nie o to, aby wszystko widział.\\r\\n\\r\\nFilaletes: Słuszność każe przyznać, że to stanowi najszczytniejsze zadanie religii. Jeżeli jest kłamstwem, to jest pobożnym kłamstwem; tego nie da się zaprzeczyć. Lecz w ten sposób kapłanom przypisuje się niedające się pogodzić właściwości szarlatanów i nauczycieli moralnych. Albowiem prawdy czystej, jak to sam słusznie wypowiedziałeś, nie mogą nauczać, chociażby ją posiadali, co jednak nie ma miejsca. Prawdziwa filozofia może zatem istnieć, lecz nie prawdziwa religia. Mówię „prawdziwa” w dosłownym i ścisłym tego słowa znaczeniu, a nie w przenośni, albo symbolicznie, gdyż w tym ostatnim znaczeniu każda religia jest prawdziwa, tylko nie w równym stopniu. Jest to zupełnie odpowiednie dziwnej mieszaninie dobra i zła, uczciwości i obłudy, dobroci i złośliwości, szlachetności i podłości, jaką nam świat okazuje; najważniejsza, najświętsza i najwyższa prawda nie może inaczej ukazać się jak w połączeniu z kłamstwem, a nawet od tegoż, jako skuteczniej działającego na ludzi, siły pożyczać musi i przez nie bywa wprowadzana jako objawienie. Ten fakt można by uważać za monogram świata etycznego. Tymczasem nie traćmy nadziei, że ludzkość kiedyś dojdzie do tego stopnia oświaty i dojrzałości, iż będzie mogła z jednej strony tworzyć prawdziwą filozofię, a z drugiej przyjmować ją. Naga prawda musi być tak prosta i jasna, aby w swej prawdziwej postaci wszystkim była dostępna bez potrzeby uciekania się do mitów i alegorii lub kłamstwa, czyli bez potrzeby maskowania jej jako religii.\\r\\n\\r\\nDemofeles: Nie masz dostatecznego wyobrażenia o niesłychanie niskim stopniu inteligencji tłumu.\\r\\n\\r\\nFilaletes: Wypowiadam swoje zdanie tylko jako przypuszczenie, lecz pozbyć się tej nadziei nie mogę. Gdy to się stanie, religia będzie strącona ze swego piedestału, który tak długo zajmowała jako zastępczyni prawdy. Wtenczas zadanie i posłannictwo religii będzie spełnione; będzie ona mogła odsadzić ludzkość dojrzałą od piersi, a sama odejść w pokoju. To będzie eutanazja religii. Jak długo żyje, ma dwie twarze: jedną prawdziwą, a drugą fałszywą. Według tego, czy ktoś bierze pod uwagę jedną czy drugą twarz, jest dla niej przychylny lub wrogi. Dlatego trzeba ją uważać za zło konieczne, którego konieczność zasadza się na niedołężności umysłowej tłumu niezdolnego do ujęcia prawdy i dlatego potrzebującego jej surogatu.\\r\\n\\r\\nDemofeles: Według twych słów można by mniemać, że wy, filozofowie, jesteście już w posiadaniu prawdy i tylko o to chodzi, aby ją sobie przyswoić.\\r\\n\\r\\nFilaletes: Jeżeli jej nie posiadamy, to należy to przypisać tylko niewoli filozofii, w jakiej zawsze i wszędzie pozostawała pod obuchem religii. Nie tylko słowa, lecz nawet i myśl starano się więzić i krępować przez wczesne obrabianie młodych umysłów, którym wszelkimi siłami i środkami starano się wytyczyć tor, jakim miała dążyć ich myśl, tak że przez stulecia całe ta ostatnia tylko torem wyznaczonym przez księży poruszać się była zdolna. Przerażenie mnie ogarnia, gdy dla wytchnienia po studiach literatur wschodnich biorę do ręki dzieła pisarzy, nawet wybitnych, XVI i XVII stulecia i widzę, jak wszędzie bieg myśli ich bywa paraliżowany i krępowany przez zasadnicze pojęcia religii starohebrajskiej. Czy w ten sposób można było dojść do prawdziwej filozofii?\\r\\n\\r\\nDemofeles: Chociażby nawet znaleziono filozofię prawdziwą, to jeszcze nie znikłaby przez to, jak mniemasz, religia z powierzchni ziemi. Jedna i ta sama metafizyka nie może być stosowna dla wszystkich: przyrodzone różnice sił umysłowych i wykształcenie nabyte — przez jednych w mniejszym, przez innych w większym stopniu — nie pozwalają na to. Większość ludzi koniecznie musi poświęcać się ciężkiej pracy fizycznej dla zaspokojenia potrzeb fizycznych ludzkości; nie tylko że nie pozostaje jej czasu na wykształcenie, na rozmyślanie, lecz z powodu antagonizmu między wrażliwością i zdolnością odczuwania pobudek ciężka i natężona praca fizyczna przytępia ich umysł, czyni go ociężałym, sztywnym i pozbawia go zdolności pojmowania związków przyczynowych subtelnych i złożonych. Do tej kategorii należy zaliczyć przynajmniej dziewięć dziesiątych ludzkości. Pewnego rodzaju metafizyka, to jest pewien schemat wszechświata i bytu, jest człowiekowi konieczna, gdyż zaspokaja jego przyrodzoną potrzebę. Musi to być metafizyka popularna, która jako taka musi łączyć w sobie rozmaite i rzadkie przymioty, mianowicie: jasność i prostotę, połączone z niejasnością, a nawet w stosownym miejscu zawiłością, następnie dogmaty jej muszą mieścić w sobie rozumną i wystarczającą etykę; przede wszystkim zaś powinna przynosić niewyczerpany zapas pociechy w cierpieniach i śmierci. Z tego wynika, że będzie mogła być prawdziwa tylko w przenośni, a nie w dosłownym tego słowa znaczeniu. Dalej musi jako podstawę posiadać autorytet sankcjonowany przez starożytność, ogólne uznanie, pomniki pisane, ton i sposób dykcji, a są to właściwości, które tak trudno połączyć, że niejeden, gdyby zadał sobie trud rozważyć to, nie byłby zbyt pochopny do podkopywania religii, lecz szanowałby ją jako największy skarb ludzkości. Kto chce krytykować religię, niechaj zawsze najpierw uprzytomni sobie ilość i wartość etyczną tych, dla których religia jest przeznaczona. Niepodobna prawie uwierzyć, jak trwale i niezmiennie nawet pod grubą powłoką potwornych legend i groteskowych ceremonii tli się iskierka prawdy. Dla lepszego zrozumienia uprzytomnij sobie głęboką mądrość Upaniszad i spojrzyj potem na wybujałe bałwochwalstwo dzisiejszych Indii, objawiające się w pielgrzymkach, procesjach, uroczystościach, na błazeńskie, niedorzeczne zachowania sannjasinów. Nie można jednak zaprzeczyć, że we wszystkich tych wybujałościach i potwornościach na dnie ukrywa się odrobina lub bodaj refleks prawd Upaniszad. Taka karykatura była konieczna dla wielkiego tłumu. Mamy teraz przed oczyma antypody ludzkości: mądrość jednostek i nikczemność tłumu; obydwie te ostateczności stykają się w świecie etycznym. Komuż nie przychodzi tu na myśl zdanie Kurala: „Tłum wygląda na ludzi, nigdy nie widziałem nic podobnego” (w. 1071). Człowiek wykształcony może sobie religię tłumaczyć cum grano salis; uczony myśliciel niechaj ją w swym sercu zastąpi filozofią. A nawet i tu *jedna* filozofia nie jest stosowna dla wszystkich, lecz każda na zasadzie powinowactwa z wyboru nęci tych, którzy siłą umysłu, wykształceniem i upodobaniem czują ku niej skłonność. Zawsze zatem istnieją dwie metafizyki: jedna przyziemna, zdawkowa, dla plebsu inteligentnego, druga wyższa dla wybranych umysłów. Wszak nawet szczytną filozofię Kanta musieli dopiero skalać i spospolitować ludzie, jak Fries, Krug, Salat i inni. Tu bardziej niż gdziekolwiek prawdziwe jest zdanie Goethego: Eines passt sich nicht für alle. Czyste objawienie i czysta metafizyka są dla antypodów ludzkiego umysłu, dla stopni pośrednich stosowne są modyfikacje i kombinacje tych dwu ostateczności. Tego wymaga przepastna różnica, którą przyroda i wykształcenie ustanawia między ludźmi.\\r\\n\\r\\nFilaletes: Twój punkt widzenia przypomina mi wzmiankowane już przez ciebie misteria starożytnych, które, zdaje się, miały na celu zaradzić złu powstającemu z różnicy zdolności i wykształcenia. Ich celem było z tłumu, któremu prawda jest absolutnie niedostępna, wybrać te jednostki, którym do pewnego stopnia prawda mogła ukazać się bez osłon; z tych znowu wybierano kilku, którym wyjawiano więcej, gdyż więcej byli w stanie pojąć, i tak w górę, aż do epoptów. I tak istniały μικρά και μείζονα και μέγιστα μυστήρια. Podstawą ich było słuszne założenie, że intelektualne siły umysłu ludzkiego są nierówne.\\r\\n\\r\\nDemofeles: Wykształcenie elementarne, średnie i uniwersyteckie odpowiada u nas do pewnego stopnia wtajemniczaniu w różne misteria.\\r\\n\\r\\nFilaletes: Tak jest, lecz tylko w przybliżeniu i tylko dopóki rozprawy naukowe z wyższych dziedzin wiedzy pisano wyłącznie po łacinie. Dziś profanuje się wszelkie misteria.\\r\\n\\r\\nDemofeles: Jakkolwiek rzecz się ma, zwrócę twą uwagę na to, że powinieneś religię rozważać z punktu widzenia mniej teoretycznego, a bardziej z praktycznego. Chociażby personifikowana metafizyka była dla niej wroga, to zawsze personifikowana etyka będzie jej przychylna. Być może, że przy wszystkich religiach strona metafizyczna jest fałszywa, ale strona etyczna zawsze jest prawdziwa. Religie co do jednej nie zgadzają się z sobą w dogmatyce, lecz w dziedzinie etycznej okazują dziwną zgodę.\\r\\n\\r\\nFilaletes: Jest to praktyczne zastosowanie prawidła logicznego, że z fałszywych przesłanek może wyniknąć konkluzja prawdziwa.\\r\\n\\r\\nDemofeles: A więc trzymaj się konkluzji i pamiętaj o tym, że religia ma dwie strony. Chociażby z punktu widzenia teoretycznego nie dała się obronić, to z punktu widzenia praktycznego i etycznego stanowi ona jedyny środek do kierowania, poskramiania i uśmierzania zwierząt obdarzonych rozumem, których pokrewieństwo z małpą nie wyklucza pokrewieństwa z tygrysem. Równocześnie stanowi religia wystarczające zazwyczaj zaspokojenie głuchej i nieokreślonej potrzeby metafizycznej człowieka. Zdaje mi się, że nie posiadasz dokładnego wyobrażenia o kolosalnej różnicy, o głębokiej przepaści pomiędzy twoim wysubtelnionym i wyszkolonym umysłem a ciemną, głuchą i mętną świadomością pariasów ludzkości, których myśli raz na zawsze przyjęły kierunek zaspokajania najprymitywniejszych potrzeb fizycznych i którym nie można absolutnie nadać innego kierunku, a u których siła muskułów tak bywa natężona, że siła nerwów, czyli inteligencja, równa się zeru. Ci ludzie potrzebują koniecznie prostej podpory do stąpania po śliskiej i ciernistej drodze życia, potrzebują olśniewającej legendy lub baśni, za pomocą których umysłowi ich prymitywnemu i prostaczemu przyswaja się to, czego by inaczej jak w podobieństwie i przenośni pojąć nie zdołali. Uczone komentarze i subtelne dystynkcje nie wywarłyby na nich najmniejszego wrażenia. Jeżeli z tego punktu widzenia pojmiesz religię i zważysz, że jej cele w pierwszym rzędzie są praktyczne, a dopiero w drugim teoretyczne, to ukaże ci się jako godna szacunku.\\r\\n\\r\\nFilaletes: Szacunek ten w ostatecznej analizie byłby ugruntowany na maksymie, że cel uświęca środki. Nie czuję jednak skłonności do kompromisu zasadzającego się na takiej podstawie. Niechaj religia będzie najlepszym i najznakomitszym środkiem dla poskramiania niskich instynktów i dla tresury dwunogów; w oczach filozofa, czyli miłośnika prawdy, każda fraus, chociażby najbardziej pia, będzie zdrożnością. Zaprawdę oszustwo i kłamstwo stanowi dziwnego rodzaju drogę do cnoty. Ślubowałem sztandarowi prawdy; zawsze jemu pozostanę wierny i nie dbając o sukces lub wziętość, w jego obronie będę walczył. Jeżeli wśród szeregów wrogich ujrzę religię, będę…\\r\\n\\r\\nDemofeles: Nie ujrzysz jej tam! Religia nie jest kłamstwem: jest prawdą, i to najważniejszą z wszystkich. Ponieważ jednak, jak już się rzekło, zasady jej są tak wzniosłe, że tłum nie mógłby ich bezpośrednio pojąć, ponieważ od światła ich oko by ludzkie oślepło, religia zmuszona jest występować pod postacią alegorii i uczy tego, co wprawdzie nie samo w sobie, lecz symbolicznie jest prawdziwe; w ten sposób pojęta religia jest prawdziwa.\\r\\n\\r\\nFilaletes: Jestem gotów przyznać ci rację — gdyby tylko religia odważyła się przyznać się do swej alegoryczności. Lecz ona urościła sobie tron prawdy w znaczeniu dosłownym i bezpośrednim. W tym leży kłamstwo i z tego względu miłośnik prawdy nigdy nie będzie jej przyjacielem.\\r\\n\\r\\nDemofeles: To jest warunek konieczny jej skuteczności. Gdyby wyznała, że tylko jest prawdziwa w przenośni i symbolicznie, pozbawiłaby się wszelkiego uroku i wszelkiej skuteczności, a jej wysoce dobroczynny i zbawienny wpływ na ludzkość przez tego rodzaju rygoryzm i nieprzejednalność znikłby zupełnie. Zamiast tedy uporczywie trwać przy swoim, skieruj wzrok na działalność religii w praktyce, jako nauczycielki, przewodniczki i pocieszycielki ludzkości w cierpieniach i śmierci. Wtedy nie będziesz tak pochopnie podawał w podejrzenie i wyszydzał skarbu ludzkości, który stanowi dla niej niewyczerpane źródło pociechy i spokoju, którego tyle, a nawet przy swoim twardym losie więcej niż my, potrzebuje, i już dlatego powinna religia być nietykalna.\\r\\n\\r\\nFilaletes: Tym argumentem można było Lutra zbić, gdy zaczepił handel odpustami. Dla iluż bowiem kartki odpustowe nie były źródłem pociechy i ufności do tego stopnia, że na łożu śmierci, ściskając w dłoni zwitek kartek odpustowych, byli przekonani, że posiadają kartę wstępu do wszystkich dziewięciu nieb! Cóż pomogą pociechy i uspokojenia tym, nad głową których wciąż wisi miecz damoklesowy rozczarowania? Prawda, mój przyjacielu, prawda sama zdzierży, wytrwa i zwycięży; z niej płynąca pociecha jest pociechą; ona jest diamentem niezniszczalnym.\\r\\n\\r\\nDemofeles: O, tak! Gdybyście tylko prawdę mieli już w kieszeni, aby nas na żądanie nią uszczęśliwić! Lecz wy posiadacie tylko systemy, w których nic nie ma pewnego z wyjątkiem ciężkiej pracy, jaką was kosztowały. Zanim się komuś odbierze skarb, trzeba w zamian dać mu coś lepszego.\\r\\n\\r\\nFilaletes: Ileż to razy słyszałem już to samo! Uwolnić kogoś od błędu nie znaczy to zabrać, lecz dać, albowiem samo poznanie, że coś jest błędem, jest już pozytywną prawdą. Żaden błąd nie jest nieszkodliwy; każdy błąd mści się prędzej czy później na swej ofierze. Dlatego nie powinno się łudzić nikogo; lepiej wyznać otwarcie, że w danej sprawie nie wie się nic pewnego, i niechaj sobie jednostka sama stworzy swą religię. Być może, że będą te religie wcale udatne, gdyż zdania będą się ścierały i ocierały, przez co możliwe będą sprostowania i rektyfikacje; w każdym razie różnica zdań doprowadzi i do tolerancji. Ci zaś, którzy obdarzeni są zdolnościami i wykształceniem, niechaj zgłębiają filozofię albo niechaj dalej prowadzą jej dzieje.\\r\\n\\r\\nDemofeles: Byłby to jedyny w świecie widok! Wszyscy ludzie badający przyrodę kłócący się i włóczący za włosy!\\r\\n\\r\\nFilaletes: Te bójki, wszczynane od czasu do czasu, byłyby przyprawą życia lub w każdym razie stosunkowo małym złem w porównaniu z panowaniem kleru, konfiskatą dóbr na rzecz Kościoła, prześladowaniami religijnymi, sądami inkwizycji, krucjatami, wojnami religijnymi, nocami św. Bartłomieja itd. Takie bowiem były błogie skutki oktrojowanej metafizyki ludowej. Pozostaję zatem przy swoim mniemaniu, że głogi nie dają winogron, a kłamstwo nie jest zbawienne.\\r\\n\\r\\nDemofeles: Jakżeż często mam ci powtarzać, że religia nie jest kłamstwem, lecz prawdą w szacie alegorycznej? Co do twego planu, że każdy powinien sobie sam religię stworzyć, to mam ci jeszcze do powiedzenia, że tego rodzaju partykularyzm sprzeciwia się usposobieniu ludzkości i dlatego zniósłby wszelki porządek społeczny. Człowiek jest animal metaphysicum, to znaczy, że posiada silnie wyrobioną potrzebę metafizyczną, zapatruje się na byt przede wszystkim w jego znaczeniu metafizycznym i stąd wszystkie inne wnioski wysnuwa. Dlatego, chociaż to przy niepewności i niezgodności dogmatów brzmi paradoksalnie, wzajemna zgoda podstawowych zasad jest dla niego rzeczą główną, tak że tylko między ludźmi równych przekonań możliwa jest zgoda zupełna i trwała. Wskutek tego ludy dzielą i łączą się raczej na zasadzie religii aniżeli na zasadzie ustroju państwowego lub języka. Ustrój państwowy wtedy jest silny i trwały, gdy jako na podstawie opiera się na ogólnie uznanym i przyjętym systemie metafizycznym. Oczywistą jest rzeczą, że taka metafizyka może być tylko ludową, to jest religią, która stapia i zespala się ściśle z ustrojem i objawami życia społecznego, a nawet z wszelkimi uroczystymi aktami życia prywatnego. Tak było u starożytnych Hindusów, u Persów, Egipcjan, Żydów, Greków i Rzymian, tak samo jest i dziś jeszcze u ludów bramińskich, buddyjskich i mahometańskich. W Państwie Środka istnieją trzy religie, z których buddyzm, liczący najwięcej wyznawców, doznaje najmniejszej opieki od rządu; przysłowie jednak ogólnie przyjęte i znane w Chinach powiada: „Trzy prawdy stanowią jedną”, czyli opierają się na tych samych podstawach. Cesarz wyznaje wszystkie trzy wiary równocześnie. Europa jest związkiem państw *chrześcijańskich*; chrześcijaństwo jest podstawą poszczególnych ustrojów i wspólnym łącznikiem wszystkich. Dlatego Turcja, chociaż leży w Europie, nie bywa zaliczana do związku państw europejskich. Panujący w Europie są panującymi „z Bożej łaski”, a papież jest namiestnikiem Boga i jako taki w czasach swej najwyższej potęgi uważał trony za swoje lenna. Biskupi i arcybiskupi jako tacy mieli władzę świecką, tak jak i teraz jeszcze mają głos w angielskiej izbie panów. Władcy protestanccy jako tacy są naczelnikami swego Kościoła; w Anglii przed kilku laty naczelnikiem była dziewczyna osiemnastoletnia. Reformacja przez odpadnięcie od Rzymu wstrząsnęła podstawami ustrojów państwowych, a szczególnie, przez zniesienie wspólnej wiary, zniosła jedność Niemiec, które później, gdy faktycznie rozpadły się, musiano za pomocą politycznych, a więc sztucznych więzów łączyć na powrót. Widzisz zatem, jak ściśle religia i jedność jej łączy się z państwem i ustrojem społecznym. Jest ona wszędzie podporą praw i ustroju, czyli podstawą państw, które nie mogłyby istnieć, gdyby religia nie wspierała rządu i króla.\\r\\n\\r\\nFilaletes: O tak, religia dla panujących jest straszakiem, którym duże dzieci kołyszą do snu, gdy nic innego już nie pomoże, dlatego też wielce dbają o nią. Radziłbym tylko wszystkim koronowanym głowom przeczytać sobie od czasu do czasu z pilną uwagą 15 rozdział Pierwszej Księgi Samuela, aby zawsze pamiętały, co za skutki pociąga za sobą opieranie tronu o ołtarz. Zresztą, odkąd ultima ratio theologorum, stos, został zniesiony, ten środek rządzenia stracił bardzo wiele na uroku. Wszak sam wiesz: religie są podobne do robaczków świętojańskich — świecą tylko w ciemności. Pewien stopień ciemnoty jest warunkiem religii, żywiołem, w którym może żyć. Lecz gdy tylko astronomia, nauki przyrodnicze, geologia, historia, geografia i wreszcie królowa nauk, filozofia, rozbłysną światłem i rozproszą ciemności, wnet każda na cudach opierająca się religia upadnie, a filozofia zajmie jej miejsce. W Europie przy końcu XV stulecia z przybyciem uczonych Greków nastał brzask wiedzy i nauki; w następnych stuleciach słońce oświecenia wznosiło się coraz wyżej i rozpraszało ciemności średnich wieków. W miarę wzrostu oświaty Kościół i religia upadały, w XVIII stuleciu mogli już angielscy i francuscy filozofowie wręcz stawić czoło zabobonom, aż wreszcie za czasów Fryderyka II powstał Kant, który religię pozbawił podpory filozofii i uwłaszczył „służebnicę teologii”, przez co filozofia zyskała na powadze i gruntowności. Wskutek tego widzimy, że chrześcijaństwo w XIX wieku stoi na bardzo kruchych podstawach i walczy rozpaczliwie o byt, a troskliwi królowie starają się podnieść jego urok za pomocą środków sztucznych. Lecz daremnie! Posłuchaj oto Condorceta, co mówi w swym dziele Des progrès de l\\'esprit humain: Le zèle religieux des philosophes et des grands n\\'était qu\\'une dévotion politique: et toute religion, qu\\'on se permet de défendre comme une croyance qu\\'il est utile de laisser au peuple, ne peut plus espérer qu\\'une agonie plus ou moins prolongée (epoka 5). Słowa te zdają się być natchnione duchem proroczym dla ostrzeżenia naszych czasów. W toku wyżej opisanego procesu dziejowego mogłeś zauważyć, że wiara i wiedza są jak dwa talerze wagi: o ile jeden się wznosi, o tyle drugi opada. Ta waga jest tak czuła, że wskazuje nawet chwilowe, przemijające wahania. Gdy np. na początku bieżącego stulecia najazd francuskich band rozbójniczych pod ich przywódcą Bonapartem i wielki wysiłek w celu wypędzenia i skarcenia zbójów spowodował chwilowy zastój nauk i wiedzy i co za tym idzie, przerwę w ich rozpowszechnianiu, natychmiast Kościół zaczął podnosić głowę i wiara okazała znowu żywotność, która zresztą stosownie do epoki była raczej natury poetycznej. Natomiast w epoce następnej, niezakłóconej wojnami przez przeciąg lat trzydziestu, dobrobyt i spokój nadzwyczaj sprzyjał krzewieniu wiedzy i oświaty, a skutkiem tego było gwałtowne, zupełną ruiną grożące podupadanie religii. Być może, że wreszcie nadejdzie tyle razy przepowiadany okres, w którym religia przestanie być niańką Europy, skoro niemowlę już dorośnie i przejdzie pod opiekę metra. Bez wątpienia bowiem religia, oparta na autorytecie, cudach i objawieniu, jest dobra w czasach dziecinnych ludzkości, a że dzisiejszy rodzaj ludzki, którego trwanie według wszelkich świadectw historycznych i fizycznych nie wynosi więcej niż 100 razy życie 60-letniego człowieka, znajduje się jeszcze w stadium dzieciństwa, to musisz przyznać!\\r\\n\\r\\nDemofeles: O, gdybyś zamiast z niekłamanym zadowoleniem śledzić i przepowiadać upadek chrześcijaństwa, zechciał zważyć, ile ludzkość zawdzięcza tej religii, która z kolebki ludzkości, ze Wschodu, w kilka tysięcy lat później podążyła za nią! Chrześcijaństwo nadało ludzkości nieznany przedtem kierunek etyczny przez wpojenie zasady, że życie nie jest celem samo w sobie, lecz że jego cel ostateczny leży dopiero z tamtej strony grobu. Grecy i Rzymianie bowiem umieścili cel życia w życiu samym, dlatego w tym znaczeniu można ich nazywać ślepymi poganami. Wszystkie ich cnoty mają na celu dobro publiczne, czyli to, co jest pożyteczne, a Arystoteles powiada zupełnie naiwnie: „Z konieczności owe cnoty muszą być największe, które są najpożyteczniejsze dla innych” (αναγκε δε μεγιστας ειναι αρετας τας τοις αλλοις χρεσιμοτατας, Retoryka I, 9). Dlatego to miłość ojczyzny jest u starożytnych najwyższą cnotą, chociaż wiele w niej dwuznaczności, gdyż wielką przy tym grają rolę ograniczoność, przesąd, próżność i dobrze zrozumiana korzyść własna. W tym samym dziele trochę wyżej wylicza Arystoteles wszystkie cnoty, aby je potem pojedynczo analizować. Są to: sprawiedliwość, odwaga, umiarkowanie, godność (μεγαλοπρέπεια), wspaniałomyślność, hojność, łagodność, rozsądek i mądrość. Jakaż różnica, gdy spojrzymy na cnoty chrześcijańskie! Nawet Platon, filozof bez porównania najbardziej transcendentny czasów przedchrześcijańskich, nie zna cnoty wyższej nad sprawiedliwość, którą on sam tylko zaleca bezwarunkowo i dla niej samej, podczas gdy u wszystkich innych filozofów celem wszelkiej cnoty jest życie szczęśliwe, vita beata, a etyka jest drogą do tego życia. Chrześcijaństwo wybawiło ludzkość od tego błądzenia wśród bytu efemerycznego, niepewnego i przyziemnego —\\r\\n\\r\\n\\r\\n                        coelumque tueri\\r\\nIussit, et erectos ad sidera tollere vultus.\\r\\n\\r\\nDlatego chrześcijaństwo głosiło nie tylko sprawiedliwość, lecz także miłość bliźniego, litość, miłosierdzie, miłość nieprzyjaciół, cierpliwość, pokorę, abnegację, wiarę i nadzieję. Posunęło się jeszcze dalej: nauczało, że świat poczęty jest z zła i że potrzebujemy odkupienia, dlatego głosiło wzgardę świata, wyzucie się z własnego „ja”, czystość, abnegację, to znaczy odwrócenie się od świata i jego uciech, a nawet uczyło, że cierpienia posiadają moc oczyszczającą i dlatego symbolem chrześcijaństwa jest narzędzie męczeństwa. Chętnie ci przyznaję, że ten poważny i jedynie słuszny pogląd na życie w innej formie już tysiące lat przedtem był znany w całej Azji i dziś jeszcze niezależnie od chrześcijaństwa kwitnie tam w całej pełni. Lecz dla Europy było to nowe i wielkie objawienie. Gdyż, jak wiadomo, ludność Europy składa się z wypartych i zbłąkanych szczepów azjatyckich, które podczas długiej wędrówki zatraciły swą pierwotną religię i jej filozofię, a wśród nowego otoczenia i klimatu potworzyły sobie nowe religie, głównie druidyczną (Keltowie), germańską i grecką, których strona metafizyczna była nikła i płytka. U Greków rozwinął się tymczasem zupełnie odrębny, samoistny, można by powiedzieć, instynktowny, wśród wszystkich ludów ziemi im samym tylko właściwy, subtelny zmysł piękna i dzięki temu zmysłowi w ustach ich poetów i w rękach ich rzeźbiarzy mitologia ich przyjęła formy wytworne i szlachetne. Lecz głębokie i poważne znaczenie bytu było dla Rzymian i Greków zamknięte; żyli oni bez troski i obawy, jak duże dzieci, aż powstało chrześcijaństwo i przypomniało im ważność i znaczenie bytu.\\r\\n\\r\\nFilaletes: Aby ocenić skutki tego, porównajmy tylko starożytność z średniowieczem, np. czasy Peryklesa z XIV stuleciem. Zaledwie oczom naszym wierzymy, że to ten sam gatunek ludzi. Tam człowiek ze swymi przyrodzonymi właściwościami u szczytu swego rozwoju, doskonały ustrój państwowy, mądre prawa, roztropnie rozdzielane urzędy, wolność unormowana dokładnie, sztuki piękne u szczytu swego rozwoju stwarzają dzieła, które po tysiącleciach jeszcze uważamy za niedościgłe, prawie za twory wyższych istot, którym nigdy nie zdołamy dorównać; przy tym życie uprzyjemnione przez wykwintną towarzyskość, jak nam to Uczta Ksenofonta maluje. A teraz spojrzyj na nasz wiek XIV. Był to czas, gdy Kościół umysły, a świecka władza niewoliła ciała, aby szlachta i kler mogli swemu bydlęciu, trzeciemu stanowi, włożyć na barki cały ciężar życia. Panuje wtedy prawo pięści, feudalizm i fanatyzm; towarzyszy im straszliwa ciemnota, odpowiednia nietolerancja, spory i wojny religijne, krucjaty, prześladowania kacerzy i sądy inkwizycji; jako forma towarzyskości zaś rycerstwo z swoją pstrą łataniną rubaszności i fircykostwa, z swymi pedantycznie określonymi i ujętymi w system niedorzecznościami i grymasami, z poniżającym zabobonem i niegodnym rodu męskiego kultem kobiety, za której resztkę (galanterię) jeszcze i dziś kobieta płaci pogardą i arogancją i która wszystkim Azjatom daje powód do śmiechu, a u Greków wywołałaby drwiny. W średnich wiekach posuwano się aż do formalnego i metodycznego kultu kobiety i przyjmowano od niej rozkazy spełniania czynów walecznych, poddawano się wyrokom dworów miłosnych, wznoszono pienia pochwalne na cześć kobiety itd. Trzeba tu jednak zauważyć, że te ostatnie figle, które zresztą mają swoją stronę intelektualną, głównie powstały we Francji, podczas gdy Niemcy, dbający więcej o konkretne sprawy i tępi rycerze, woleli zalewać gardło i rabować. Puchary i gniazda rozbójnicza były ich żywiołem, a tylko po dworach rozlegały się także ckliwe pienia trubadurów. Jakim sposobem doszło do tego? Przez chrześcijaństwo i wędrówkę ludów.\\r\\n\\r\\nDemofeles: Dobrze, że mi przypominasz. Wędrówka ludów była źródłem złego, a chrześcijaństwo było wałem, o który rozbiły się rozhukane fale. Dla dzikich i barbarzyńskich hord, które wskutek wędrówki znalazły się w krajach alpejskich, chrześcijaństwo było środkiem poskromienia i oswojenia. Człowiek nieokrzesany musi najpierw uklęknąć, nauczyć się uszanowania i posłuszeństwa, potem dopiero można go cywilizować. To uczynił w Niemczech Saksończyk Winfried, jak dawniej przed nim Patryk w Irlandii. Wędrówka ludów, ów ostatni wymarsz szczepów azjatyckich do Europy, po którym szły już tylko nieudane próby za Attyli, Czyngis-chana, Timura i, jako komiczny epilog, pochód Cyganów — wędrówka ludów zniszczyła kulturę doskonałego człowieczeństwa starożytnych. Chrześcijaństwo natomiast było pierwiastkiem przeciwdziałającym barbarzyństwu: przez całe średnie wieki Kościół ze swoją hierarchią był konieczny, aby stawiać tamę gwałtom i dzikości możnowładców, książąt i rycerzy, Kościół był wałem, o który łamał się ich napór. Celem chrześcijaństwa nie jest upiększanie życia doczesnego, lecz przygotowanie do przyszłego; nie dba ono o tę krótką chwilę czasu, a prowadzi nas do nieba. Tendencja jego jest etyczna w najwyższym, nieznanym przedtem w Europie znaczeniu tego słowa, jak to już dałem ci do zrozumienia przez zestawienie etyki i religii starożytnych z etyką i religią chrześcijańską.\\r\\n\\r\\nFilaletes: I słusznie, o ile chodzi o teorię. Lecz zważ na stronę praktyczną. Starożytność była niezaprzeczenie mniej okrutna i krwiożercza aniżeli wieki średnie z ich wyszukanymi narzędziami tortur i niezliczonymi stosami. Starożytni odznaczali się wielką tolerancją, wielce dbali o sprawiedliwość, poświęcali się dla ojczyzny, okazywali szlachetne rysy charakteru i stanęli na takim szczycie swego rozwoju, że do dzisiejszego dnia studium ich kultury nazywa się studium humanitatis. Wojny i krwawe prześladowania religijne, krucjaty, inkwizycja i sądy kacerskie, tępienie czerwonoskórych w Ameryce i sprowadzanie Murzynów na ich miejsce — oto owoce chrześcijaństwa. A w starożytności nie znajdziesz nic analogicznego; niewolnicy u starożytnych, familia, vernae byli to ludzie przeważnie zadowoleni, wierni swemu panu, a sytuacja ich różniła się o całe niebo od sytuacji Murzynów z plantacji trzciny cukrowej. Pederastia, którą zarzuca się starożytnym i ich etyce, jest drobnostką w porównaniu z przytoczonymi okropnościami spowodowanymi przez etykę chrześcijańską, a zresztą i wśród nas nie stała się tak rzadka, jak rzadko wychodzi na jaw. Czy możesz po dojrzałym namyśle twierdzić, że ludzkość rzeczywiście została podniesiona moralnie przez chrześcijaństwo?\\r\\n\\r\\nDemofeles: Jeżeli skutek nie zawsze odpowiedział czystości i dobroci zasad, to może to stąd pochodzić, że nauka ta była za szlachetna, za wzniosła dla ludzkości i że cel postawiony jej był za wysoko. Łatwiej było iść za przepisami moralności pogańskiej, jako też i mahometańskiej. Następnie to, co najwznioślejsze, najwięcej jest wystawione na nadużycia: abusus optimi pessimus; dlatego owe szczytne i wzniosłe zasady mogły służyć za pretekst dla najwstrętniejszych zbrodni i bezeceństw. Upadek państw starożytnych, a także nauk i sztuk świata starożytnego należy przypisać najazdom barbarzyńców. Że ciemnota i nieokrzesane obyczaje wzięły górę i jako następstwo tego rozwielmożniły się grabieże i gwałty, tak że rycerze i kler stali się ciężarem dla niższych warstw, to było nieuniknione. Po części można to wytłumaczyć i tym, że nowa religia zamiast doczesnego kazała szukać wiecznego szczęścia, prostotę serca przekładała nad wykształcenie i odwracała się od wszelkich uciech światowych, którym służą nauki i sztuki. O ile jednak te ostatnie służyły celom religii, o tyle doznały od niej opieki.\\r\\n\\r\\nFilaletes: W bardzo ciasnym zakresie. Nauka była podejrzana i jako taka trzymana na uwięzi, natomiast ciemnota, element tak potrzebny religii, była starannie podtrzymywana.\\r\\n\\r\\nDemofeles: A jednak to, co ludzkość zdobyła na polu wiedzy i co zawierały pisma starożytnych, tylko dzięki duchowieństwu i klasztorom zostało zachowane od zniszczenia i zguby. Cóż by się było stało z tymi skarbami wiedzy, gdyby przedtem nie powstało chrześcijaństwo!\\r\\n\\r\\nFilaletes: Byłoby naprawdę bardzo pożytecznym przedsięwzięciem, gdyby ktoś zupełnie trzeźwo i bezstronnie zechciał zestawić korzyści i szkody wyrządzone ludzkości przez religię. Do tego potrzeba jednak więcej danych historycznych i psychologicznych, aniżeli my dwaj posiadamy. Akademie mogłyby rozpisać konkurs na prace na ten temat.\\r\\n\\r\\nDemofeles: Oho, nie uczynią tego!\\r\\n\\r\\nFilaletes: Dziwi mnie, że tak mówisz; jest to zły znak dla religii. Zresztą istnieją akademie, przy których warunkiem koniecznym powodzenia w konkursie jest solidaryzowanie się z ich poglądami. Dobrze by było, gdyby statystycznie można wykazać, ile zbrodni rok rocznie nie przychodzi do skutku z pobudek religijnych, a ile z innych. Zbrodni niedoszłych z pierwszej kategorii będzie zapewne bardzo mało. Bo zamierzającemu popełnić zbrodnię staje najpierw przed oczyma kara za występny czyn i prawdopodobieństwo jej poniesienia, a potem, jako druga, przychodzi obawa o dobrą sławę. Zdaje się, mogę twierdzić z wszelką pewnością, że nad tymi dwoma szkopułami kandydat do szubienicy może przemyśliwać całymi godzinami, zanim mu przyjdą na myśl pobudki religijne. Gdy jednak stłumił w sobie obawy płynące z obu powyższych trudności, to sądzę, że w nadzwyczaj rzadkich wypadkach *sama* religia wstrzyma go od zbrodni.\\r\\n\\r\\nDemofeles: Ja znowu sądzę, że w nadzwyczaj częstych, szczególnie jeżeli religia działa jako nawyknienie, tak że człowiek odruchowo się wzdryga przed wielkimi zbrodniami. Wrażenia wczesnej młodości pozostają niezatarte. Zważ, ilu ludzi, szczególnie ze szlachty, raz danego słowa dotrzymuje nawet z wielkimi ofiarami, jedynie dlatego, że w dzieciństwie ojciec często i uroczyście mawiał im: „Człowiek z honorem — albo dżentelmen — albo szlachcic — zawsze dotrzymuje danego słowa”.\\r\\n\\r\\nFilaletes: Bez pewnej wrodzonej uczciwości i to nie działa. Nie powinieneś religii przypisywać tego, co jest skutkiem przyrodzonych zalet charakteru, wskutek których niedoszły zbrodniarz bywa zdjęty litością nad ofiarą zbrodni. To jest jedyna pobudka etyczna i jako taka od wszystkich religii niezależna.\\r\\n\\r\\nDemofeles: Lecz ta pobudka u większej części ludzi nie działa, jeżeli nie jest poparta religią, która bądź co bądź dodaje jej siły i skuteczności. Sądzę jednakże, że i bez tych wrodzonych zalet pobudki religijne same w sobie wstrzymują od zbrodni. Nie powinno nas to dziwić u ludu, skoro widzimy, że nawet ludzie z wykształceniem czasem pozostają pod wpływem nie pobudek religijnych, w których bądź co bądź prawda tkwi alegorycznie, lecz najprymitywniejszych zabobonów, i trwają w nich przez całe życie; do tych należy np. obawa, aby w piątek nie zaczynać niczego, nie siadać do stołu w trzynaście osób, słuchać przypadkowych wróżb i znaków itp. Nie potrafisz się dostatecznie wmyślić w niski poziom tego rodzaju ludzi; bardzo tam ciemno, a szczególnie gdy serce zepsute i niesprawiedliwe. Ludzi takich, których jest większość, trzeba prowadzić i poskramiać jak można, chociażby nawet za pomocą zabobonów, dopóki nie staną się wrażliwi na wyższe i szlachetniejsze pobudki. O bezpośredniej skuteczności pobudek religijnych świadczy np. to, że bardzo często, szczególnie we Włoszech, złodziej przez spowiednika zwraca skradzione rzeczy, gdy ten za warunek rozgrzeszenia postawił ich zwrot. Wreszcie przypominam ci przysięgę, przy której najlepiej objawia się wpływ religii, czy to dlatego, że człowiek wtenczas czuje się postawiony na miejscu istoty etycznej i jako taki bywa wezwany uroczyście (taki, zdaje się, zwyczaj panuje we Francji, gdzie formułka przysięgi brzmi tylko: „je le jure”, a także u kwakrów, gdyż ich uroczyste „tak” lub „nie” wystarczy za przysięgę), czy też, że człowiek rzeczywiście wierzy w wieczne potępienie swej duszy, która to wiara w gruncie jest tylko alegoryzacją tamtego uczucia. W każdym razie wyobrażenia i obrazy religijne są środkiem do pobudzenia i wywołania etycznych uczuć człowieka. Jakże często ludzie zgadzali się na krzywoprzysięstwo, a gdy przyszło do rzeczy, niespodzianie odmawiali przysięgi, przez co prawda i słuszność zwyciężyła!\\r\\n\\r\\nFilaletes: A częściej jeszcze przysięgali krzywo, przez co prawda i słuszność w oczach i z pełną świadomością obecnych została podeptana. Przysięga jest metafizycznym wykrętem prawników; powinni się nim jak najrzadziej posługiwać; gdy to jednak jest nieuniknione, powinni zabierać się do tego jak najuroczyściej, zawsze wobec osoby duchownej, a nawet w kościele lub kaplicy. W wypadkach bardzo podejrzanych wskazane by było, aby i młodzież szkolna była przy tym obecna. Oderwana formułka francuska jest zupełnie pozbawiona znaczenia; proces abstrahowania od konkretnych danych powinien być pozostawiony do woli każdego, według stopnia jego wykształcenia. Przyznaję ci słuszność, że przysięgę uważasz za dowód niezaprzeczony skuteczności religii. Wątpię jednak, mimo wszystkiego, co powiedziałeś, aby ta skuteczność sięgała daleko poza przysięgę. Wyobraź sobie, że państwo nagle przez publiczne proklamacje zniesie wszelkie prawa karne. Sądzę, że wtedy ani ja, ani ty nie mielibyśmy odwagi pod osłoną religii udać się stąd choćby nawet do domu. Gdyby natomiast wszelkie religie ogłoszono za fałszywe, tobyśmy pod osłoną praw i nadal mogli pędzić żywot spokojny, bez zbytniej przezorności i obawy.\\r\\n\\r\\nPowiem nawet więcej: religie wywierają stanowczo wpływ demoralizujący. W ogólności można powiedzieć, że obowiązki względem Boga uszczuplają obowiązki względem ludzi, bo jest to bardzo wygodną rzeczą zastąpić powinności względem ludzi pochlebstwem względem Boga. Dlatego widzimy we wszystkich krajach, że ludziom o wiele łatwiej wyżebrać niebo przez modlitwy, aniżeli zasłużyć na nie przez uczynki. W każdej religii wnet dochodzi do tego, że za wolę Bożą ogłasza się nie dobre uczynki, lecz ślepą wiarę, ceremonie i czynności kultu, które nawet powoli, szczególnie gdy z nimi związane są korzyści materialne dla kapłanów, zajmują miejsce uczynków. Ofiary z bydląt, kupowanie mszy, fundowanie kaplic, krzyży przydrożnych stają się wnet uczynkami pełnymi zasługi, tak że nawet ciężkie zbrodnie bywają nimi zmazane, jak również i przez pokutę, uległość duchownym, spowiedź, pielgrzymki, procesje, dotacje, fundacje klasztorów itp. Kapłani w końcu figurują tylko jako pośrednicy w handlu ze sprzedajnymi bóstwami. A jeżeli tak daleko nie dochodzi, to gdzież jest religia, której wyznawcy nie uważają modlitw, pieśni pochwalnych i tym podobnych ćwiczeń duchownych za częściowy przynajmniej surogat moralnego postępowania? Spojrzyj np. na Anglię, gdzie machinacje kasty klerykalnej niedzielę, ustanowioną przez Konstantyna, identyfikują obłudnie z sobotą, nawet co do nazwy, a to dlatego, aby przepisy Jehowy dla soboty żydowskiej, tj. dnia, w którym wszechmoc boska musiała wypoczywać po trudach stworzenia, z której to przyczyny ów dzień jest *ostatnim* w tygodniu, zachować dla niedzieli chrześcijańskiej, tego *pierwszego* chwalebnego dnia, stojącego na czele innych, dnia nabożności i wesela. Wskutek tej obłudnej machinacji tzw. Sabbath-breaking albo the desacration of the Sabbath, czyli każde, nawet najlżejsze, pożyteczne lub przyjemne zajęcie, zabawa, muzyka, czytanie książki świeckiej, należy do ciężkich grzechów. Czy wtenczas przeciętny wierny nie może łatwo dojść do przekonania, że gdy tylko, jak mu jego przewodnicy duchowni nakazują, zachowa ściśle przepisy niedzielne i regularnie będzie uczęszczał na nabożeństwo, czyli innymi słowy, gdy w niedzielę sumiennie i gruntownie będzie próżnował i przesiedzi dwie godziny w kościele, aby po raz tysięczny wysłuchać tej samej litanii i wspólnie ją wyrecytować — czy za to w czymś innym będzie mógł liczyć na wzgląd i pozwolić sobie na to lub owo? Te diabły w ludzkiej skórze, właściciele i handlarze niewolników w Wolnych Stanach Północnoamerykańskich (powinny się nazywać Stanami Niewolniczymi), są zazwyczaj bardzo prawowiernymi i pobożnymi anglikanami, którzy uważaliby za ciężki grzech pracować w niedzielę i ufni w zachowanie niedzieli i pilne uczęszczanie do kościoła, spodziewają się zbawienia wiecznego.\\r\\n\\r\\nDemoralizujący wpływ religii jest zatem mniej problematyczny niż wpływ uszlachetniający. Ten ostatni istotnie powinien by być niezmiernie wielki i doniosły, aby wynagrodzić okropności, jakie religie, szczególnie mahometańska i chrześcijańska, sprowadziły na świat! Przypomnij sobie fanatyzm, prześladowania, wojny religijne, ten krwawy obłęd, nieznany starożytnym — potem krucjaty, dwa stulecia trwające, niczym nieuzasadnioną rzeź pod hasłem „Bóg tak chce”, aby odbić grób Tego, który głosił miłość i łagodność; przypomnij sobie okrutne wypędzenie i wytępienie morysków i Żydów z Hiszpanii; przypomnij sobie krwawe wesela, sądy inkwizycyjne, a także rzezie i zdobycze mahometan w trzech częściach świata, chrześcijan w obu Amerykach, gdzie tubylców w większości, a na Kubie nawet zupełnie wytępiono i według Las Casasa w ciągu 40 lat wymordowano 12 milionów ludzi, naturalnie ad maiorem Dei gloriam i w celu głoszenia świętej Ewangelii. Wprawdzie już wyżej poruszyłem te sprawy, lecz gdy w naszych czasach drukuje się „Neueste Nachrichten aus dem Reiche Gottes”, nie przestaniemy tych dawniejszych wiadomości przypominać. Szczególnie nie zapominajmy o Indiach, o tej świętej krainie, o tej kolebce rodzaju ludzkiego, przynajmniej tej rasy, do której my należymy, gdzie najpierw mahometanie, a potem chrześcijanie święcili orgie w znęcaniu się nad wyznawcami prastarych wierzeń indyjskich, gdzie jeszcze dziś widzimy ślady bezecnego i zaciekłego niszczenia prastarych świątyń i posągów bóstw indyjskich, wszczętego przez Mahmuda z Ghazny przeklętej pamięci i Aurangzeba, bratobójcy, których potem wiernie i po mistrzowsku naśladowali chrześcijanie portugalscy przez burzenie świątyń, jako też i przez urządzanie auto da fé w Goa. Nie zapominajmy także o ludzie „wybranym”, który w Egipcie, na wyraźny rozkaz Jehowy, skradłszy bratniemu i gościnnemu narodowi pożyczone złote i srebrne naczynia, pod dowództwem zbójcy Mojżesza wyruszył na mordy i grabieże do „Ziemi Obiecanej” przez Jehowę, który często i dobitnie ponawiał swe rozkazy, aby przy zajmowaniu kraju nie oszczędzać nikogo i niczego, nawet kobiet i dzieci (Joz 10 i 11)) — dlatego, że mieszkańcy nie byli obrzezani i nie wyznawali Jehowy, co było dostatecznym powodem, aby wszelkie okrucieństwa względem nich usprawiedliwić. Tak samo tryumfująco opowiada nam Pierwsza Księga Mojżesza, rozdział 34, nikczemne łajdactwo patriarchy Jakuba względem Chamora, króla Salem, i jego ludu, czego dopuszczono się tylko z tego powodu, że ci ludzie byli niewiernymi. Jest to najgorsza strona wszelkich religii, że wyznawcy jednej uważają sobie za dozwolone wszelkie wykroczenia względem wyznawców innej i dlatego z niesłychanym okrucieństwem pastwią się nad nimi — i tak mahometanie nad chrześcijanami i hindusami, a chrześcijanie nad hindusami, mahometanami, ludami amerykańskimi, Murzynami, żydami, heretykami itd.\\r\\n\\r\\nMoże jednak posuwam się za daleko, mówiąc: *wszystkie* religie; gwoli prawdy muszę dodać, że okrucieństwa wynikające z fanatyzmu znane nam są tylko z dziejów religii monoteistycznych, a zatem żydowskiej i jej dwóch odnóg: mahometańskiej i chrześcijańskiej. Nic podobnego nie znamy w dziejach religii hindusów i buddystów. Wiemy, że buddyzm w V stuleciu naszej ery został wyparty przez braminizm z swej pierwotnej ojczyzny, Półwyspu Indyjskiego, i stąd rozszerzył się na całą Azję; nie wiadomo nam jednak nic o gwałtach i prześladowaniach, które by temu towarzyszyły. Być może, że należy to położyć na karb mroków przeszłości, w jakich pogrążona jest historia owych krajów, jednak łagodny i tkliwy charakter tych religii, głoszących wciąż litość dla wszelkiej istoty żyjącej, jak też i okoliczność, że braminizm z powodu kastowości nie dopuszcza prozelityzmu, każą przypuszczać, że wyznawcy ich nie pławili się we krwi i nie bezcześcili swej religii mordami. Spence Hardy w swym znakomitym dziele Eastern Monachism na str. 412 chwali tolerancję buddystów i dodaje, że dzieje buddyzmu dostarczają mniej przykładów prześladowań religijnych aniżeli dzieje jakiejkolwiek innej religii. W istocie nietolerancja może być tylko częścią składową monoteizmu; jedyny bóg jest bogiem zazdrosnym, który nie znosi obok siebie innych. Politeizm natomiast jest z natury rzeczy tolerancyjny; bogowie obok swych kolegów tolerują bogów cudzych, których nawet gościnnie przyjmują w swe grono i udzielają im prawa obywatelstwa, jak nam to wskazuje przykład Rzymian, którzy chętnie przyjmowali i czcili bogów frygijskich, egipskich i innych. Dlatego tylko w dziejach religii monoteistycznych spotykamy wojny i prześladowania religijne, sądy kacerskie, inkwizycję, niszczenie obrazów i posągów, burzenie świątyń indyjskich i kolosów egipskich, które przez kilka tysiącleci patrzały w słońce, a to wszystko w imię rozkazu: „Nie będziesz miał bogów cudzych” itd.\\r\\n\\r\\nLecz wracając do rzeczy, zupełnie słusznie powołujesz się na silny zmysł metafizyczny człowieka; religie jednak nie tyle zdają się mieć na celu zaspokojenie tej potrzeby, ile jej nadużycie. Widzieliśmy bowiem, że ich skuteczność etyczna jest co najmniej wątpliwa, szkody natomiast i klęski wynikające z religii są oczywiste. Inaczej rzecz się przedstawi, gdy religie będziemy pojmowali jako podpory tronów, gdyż skoro te ostatnie bywają nadawane „z Bożej łaski”, siłą rzeczy mają ścisły związek z religią. Każdy roztropny panujący, który kocha swój tron i dynastię, będzie przyświecał swemu ludowi przykładem prawdziwej pobożności; nawet Machiavelli w 18 rozdziale gorąco zaleca pobożność swemu księciu. Prócz tego można by powiedzieć, że religie objawione stoją w takim stosunku do filozofii, jak prymat królów z bożej łaski do prymatu ludu; dlatego oba pierwsze człony tego równania są sobie pokrewne z natury.\\r\\n\\r\\nDemofeles: Kochany Filaletesie, nie sprowadzaj dysputy na te tory. Zważ, że tym samym zadąłbyś w róg ochlokracji i anarchii, odwiecznych wrogów wszelkiego porządku społecznego, wszelkiej cywilizacji i wszelkiej godności ludzkiej.\\r\\n\\r\\nFilaletes: Masz słuszność. To były sofizmaty. Cofam zatem, co powiedziałem. Dyskusja czasem i uczciwego czyni niesprawiedliwym i złośliwym. Przerwijmy zatem.\\r\\n\\r\\nDemofeles: Ubolewam, że moje usiłowania nie zdołały zachwiać twoimi zapatrywaniami na religię, ale z drugiej strony mogę cię zapewnić, że wszystko, co powiedziałeś, nie osłabiło mej wiary w wysoką etyczną wartość i konieczność religii.\\r\\n\\r\\nFilaletes: Wierzę ci, w Hudibrasie bowiem czytamy:\\r\\n\\r\\n\\r\\nA man covainc\\'d against his will\\r\\nIs of the same opinion still.\\r\\n\\r\\nPociesza mnie jednak to, że przy dyskusjach i kąpielach mineralnych skutek przychodzi dopiero później.\\r\\n\\r\\nDemofeles: Życzę ci zatem skutków jak najbardziej błogich.\\r\\n\\r\\nFilaletes: Mogłoby się to zdarzyć, gdyby mi tylko pewne przysłowie hiszpańskie nie leżało na sercu.\\r\\n\\r\\nDemofeles: Jakie?\\r\\n\\r\\nFilaletes: Detras de la cruz está el diablo.\\r\\n\\r\\nDemofeles: Po naszemu?\\r\\n\\r\\nFilaletes: Do usług: „Za krzyżem diabeł stoi”.\\r\\n\\r\\nDemofeles: Nie rozstawajmy się z ironicznymi uwagami. Zważmy lepiej, że religia jak Janus, albo raczej jak bramiński bóg Jama posiada dwie twarze: jedną pełną wesela, a drugą ponurą, my zaś każdy na jedną tylko zwróciliśmy uwagę.\\r\\n\\r\\nFilaletes: Masz rację, stary druhu.\\r\\n\\r\\n\\r\\n\\r\\nWiara i wiedza\\r\\n\\r\\nPrzedmiotem filozofii jako nauki wcale nie jest to, w co powinno się lub w co można *wierzyć*, lecz tylko to, co można *wiedzieć*. Chociażby wiedza nie zgadzała się z artykułami wiary, nie poniosłaby ta ostatnia przez to szkody, albowiem dlatego jest wiarą, że uczy tego, czego nie można wiedzieć. Bo gdyby można jej artykuły rozumem pojąć, byłaby zbyteczna i śmieszna, jak zbyteczne i śmieszne byłoby, gdyby ktoś usiłował stworzyć artykuły wiary dla matematyki.\\r\\n\\r\\nTu można by zarzucić, że wiara wprawdzie uczy więcej i wiele więcej aniżeli filozofia, lecz nic takiego, czego by nie można pogodzić z wynikami filozofii; tak, zaprawdę, lecz wiedza składa się z twardszego materiału niż wiara, tak że gdy obydwie zderzą się, wiara się kruszy.\\r\\n\\r\\nW każdym razie wiara i wiedza są to rzeczy zasadniczo różne, które dla swego własnego dobra powinny się trzymać z dala jedna od drugiej i kroczyć każda własną drogą, wcale nie zważając na siebie.\\r\\n\\r\\n\\r\\n\\r\\nObjawienie\\r\\n\\r\\nPokolenia powstają i mijają w szybkim następstwie, a jednostki wśród trwogi i cierpienia biegną prosto w ramiona śmierci. Przy tym bezustannie pytają: dlaczego? skąd? co znaczy cała tragikomedia życia? — i wyciągają błagalnie ramiona ku niebu o odpowiedź. Lecz niebo milczy. Za to mnichy przynoszą objawienia.\\r\\n\\r\\nKto wierzy, że kiedykolwiek istoty niebędące ludźmi wyjaśniły nam cel i zagadką bytu, ten jest dużym dzieckiem. Nie ma innego objawienia prócz słów mędrców, jakkolwiek i te, jako ludzkie, podlegają błędom i ubrane w dziwaczne alegorie i mity nazywają się religiami. Jest zatem rzeczą obojętną, czy kto żyje i umiera według własnych, czy według cudzych przekonań, zawsze bowiem postępuje według ludzkich myśli i wskazówek. Ludzie jednak mają tę słabość, że chętniej wierzą innym, powołującym się na natchnienia nadprzyrodzone, aniżeli własnej głowie. Gdy zresztą zważymy nadzwyczaj wielką różnicę intelektualną pomiędzy człowiekiem a człowiekiem, to dojdziemy do przekonania, że myśli jednego snadnie mogą uchodzić za objawienia dla drugiego.\\r\\n\\r\\nTajemnicą i prapodstępem mnichów wszystkich krajów i czasów, czy nazwiemy ich wyznawcami braminizmu czy mahometanami, czy buddystami, czy chrześcijanami, jest głęboka znajomość psychiki ludzkiej. Poznali oni i ocenili siłę i żywotność potrzeby metafizycznej człowieka, i rozgłaszają, że posiadają możność jej zaspokojenia, gdyż w drodze łaski nadprzyrodzonej otrzymali rozwiązanie zagadki. Gdy ludzie raz im uwierzyli, stają się ich potulnymi owieczkami. Roztropniejsi z panujących zawierają z nimi sojusz, inni podlegają ich rządom. Gdy jednak, jako wyjątek nad wyjątkami, filozof zasiądzie na tronie, wtenczas następuje niemiły rozdźwięk.\\r\\n\\r\\n\\r\\n\\r\\nChrześcijaństwo\\r\\n\\r\\nAby chrześcijaństwo ocenić sprawiedliwie, trzeba zwrócić uwagę na to, co je poprzedziło i co przezeń zostało wyparte. Najpierw pogaństwo rzymsko-greckie: jako metafizyka ludowa, zjawisko niepozorne i małej wagi, bez ściśle określonej dogmatyki, bez ścisłych zasad, a nawet bez prawdziwej tendencji etycznej i bez świętych pism — zaledwie zasługuje ono na nazwę religii, jest raczej grą i dziełem wyobraźni poetycznej i w większości oczywistą personifikacją sił przyrody. Ledwie możemy sobie wyobrazić, aby ludzie poważni poważnie traktowali tę religię. A jednak mamy na to liczne dowody; świadczy o tym Valerius Maximus w pierwszej księdze i Herodot passim, a szczególnie w ostatniej księdze w rozdziale 65, gdzie wypowiada własne zdanie i bredzi jak stara dewotka. W czasach późniejszych razem z postępem nauk filozoficznych zapatrywania na religię stawały się mniej poważne, co ułatwiło chrześcijaństwu wyparcie religii państwowej pomimo jej ochrony. Na swoją religię, nawet w najlepszych czasach greckich, nie zapatrywali się starożytni tak poważnie, jak dziś zapatrują się niektórzy na chrześcijaństwo lub w Azji na buddyzm, braminizm i mahometanizm. Politeizm był czymś zasadniczo różniącym się od zwyczajnej liczby mnogiej monoteizmu, na co mamy dowód w Żabach Arystofanesa. Dionizos w tej komedii jest przedstawiony jako pyszałek i tchórz najlichszego gatunku; sztukę tę wystawiono w jego własne święto, Dionizja.\\r\\n\\r\\nDrugą religią wypartą przez chrześcijaństwo była religia żydowska. Jej prymitywne i przyziemne zasady zostały przez chrześcijaństwo uszlachetnione i ujęte w alegorię. W ogólności duszą chrześcijaństwa jest alegoria albo misterium, bo co w rzeczach literackich nazywamy alegorią, to w religii ma nazwę tajemnicy (misterium). Trzeba przyznać, że chrześcijaństwo nie tylko *etycznie*, przez głoszenie miłości, łagodności, poddania się woli bożej, abnegacji i zaparcia samego siebie, które to cnoty tylko jemu i to tylko na Zachodzie są właściwe, lecz także i *dogmatycznie* stoi bez porównania wyżej od poprzednich systemów. Tłumom, niezdolnym pojąć prawdy bezpośredniej, niepodobna dać nic innego, jak piękną alegorię, podręcznik praktyczny postępowania w życiu i kotwicę pociechy i nadziei. W takiej jednak religii konieczna jest przymieszka absurdu jako wskaźnik alegoryczności. Gdybyśmy chcieli pojąć dogmatykę chrześcijańską dosłownie, Voltaire\\'owi musielibyśmy przyznać słuszność. Natomiast pojęta alegorycznie, jest ona świętym mitem, środkiem, za pomocą którego uprzystępnia się tłumowi prawdy, których by inaczej nigdy nie pojął. Można by go przyrównać do arabesek Rafaela albo Rungego przedstawiających rzeczy niemożliwe i absurdy, z których jednak przemawia do nas głęboka myśl. Nawet twierdzenie Kościoła, że w dogmatach religii rozum jest niekompetentny, ślepy i niepowołany, znaczy w gruncie rzeczy tylko, że rzeczone dogmaty są natury alegorycznej i dlatego nie należy ich oceniać według miary, jaką rozum przykłada do rzeczy, który wszystko bierze w dosłownym znaczeniu. Absurdy w dogmacie są oznaką mityczności i alegoryczności, chociaż w wypadku, jaki nas zajmuje, pochodzą one z usiłowań połączenia dwóch tak różnorodnych systemów jak Stary i Nowy Testament. Alegoryczność nauki chrześcijańskiej wykształciła się powoli i pod wpływem zewnętrznych i przypadkowych okoliczności, a było przy tym zawsze czynne głęboko ukryte, nieuświadomione dążenie do prawdy. Ostatecznie wykończona została przez Augustyna, który najgłębiej wniknął w ducha chrześcijaństwa i mógł potem ująć tę naukę w systematyczną całość i uzupełnić braki i luki. A zatem nauka Augustyna, potem przyjęta także przez Lutra, jest chrześcijaństwem czystym i doskonałym, nie zaś chrześcijaństwem pierwotnym, jak mniemają dzisiejsi protestanci, którzy „objawienie” biorą dosłownie i ześrodkowują wszystko w jednej osoby — albowiem nie zarodek, lecz owoc służy jako pokarm. Złą stroną wszystkich religii pozostanie to, że nie mogą otwarcie przyznać się do alegoryczności i dlatego są zmuszone z pełną powagą głosić swe nauki jako prawdziwe w znaczeniu dosłownym, a to daje powód do bezustannego łudzenia ludzkości, co jest oczywiście złe. Co gorsza, z czasem fałsz ich wychodzi na jaw — wtedy giną. Dlatego byłoby lepiej od razu przyznać się do alegoryczności.\\r\\n\\r\\nLecz w jaki sposób tłumom dać do poznania, że coś jest równocześnie prawdą i nieprawdą? Skoro wszystkie religie, jakie znamy, w mniejszym lub większym stopniu noszą cechę alegoryczności, musimy przyznać, że człowiekowi absurd jest do pewnego stopnia potrzebny, a nawet jest jego żywiołem, i że złudzenie jest dla niego konieczne, co potwierdzają także i inne zjawiska.\\r\\n\\r\\nPrzykład absurdu wypływającego z połączenia Starego i Nowego Testamentu, daje nam między innymi nauka Augustyna, przyjęta także przez Lutra, o łasce i o predestynacji, wskutek której ten lub ów już od wieków jest przeznaczony do chwały niebieskiej, co w gruncie rzeczy znaczy, że ten lub ów przy urodzeniu bywa obdarzony w sprawie najważniejszej, bo w sprawie wiecznego zbawienia, niczym nieuzasadnionym przywilejem. Zdrożność i absurd tego przywileju wynika jednak tylko z założenia Starego Testamentu, że człowiek jest dziełem woli zewnętrznej i przez nią z niczego jest powołany do bytu. Jeżeli jednakowoż zważymy, że zalety moralne są wrodzone, to sprawa przedstawi się zupełnie inaczej i rozsądniej w teorii metempsychozy braminizmu i buddyzmu, która powiada, że to, co przy urodzeniu każdy z sobą przynosi na świat, nie jest darem łaski, lecz skutkiem jego własnych spełnionych czynów w poprzednim życiu.\\r\\n\\r\\nZ dogmatem Augustyna o łasce ma związek dogmat, że ze znieprawionego i dlatego skazanego na wieczne męki rodzaju ludzkiego bardzo nieliczni, i to wskutek predestynacji, będą uznani za sprawiedliwych i wnijdą do królestwa bożego, wszyscy zaś inni pójdą w wieczny ogień. Dogmat ten pojęty dosłownie jest oburzający. Gdyż nie tylko za błędy popełnione lub nawet za niewiarę skazuje się człowieka na męki bez końca, lecz dogmat ów powiada implicite, że to potępienie ogólne jest skutkiem grzechu pierworodnego, czyli koniecznym wynikiem upadku naszych pierwszych rodziców. Upadek powinien przewidzieć ten, który ludzi nie stworzył lepszymi, niż są, a potem zastawił na nich sidła, w które wiedzieć musiał, że wpadną, skoro wszystko jest jego dziełem i skoro jest wszechwiedzący. Zdaje się bowiem, jakoby z niczego powołał do bytu istoty słabe, podległe grzechowi, aby je potem skazać na wieczne potępienie. Prócz tego ten sam Bóg, który nakazuje dobroć i przebaczenie win, a nawet miłość nieprzyjaciół, postępuje przeciwnie, albowiem kara wymierzona na końcu wszechrzeczy, gdy wszystko jest skończone i gdy grzesznik już nie ma możności poprawy, nie może być niczym innym jak zwykłą zemstą. Tak tedy okazuje się, iż cały rodzaj ludzki z góry jest skazany na wieczne potępienie, z wyjątkiem tych kilku, którzy nie wiadomo dlaczego, przez łaskę są uprzywilejowani. Zdaje się zatem, jakoby Bóg na to stworzył świat, aby go diabli wzięli; a jeżeli tak jest, o wiele lepiej było go nie stwarzać.\\r\\n\\r\\nTak się rzecz ma, gdy dogmaty pojmiemy w znaczeniu dosłownym; w znaczeniu alegorycznym natomiast można je jako tako obronić. Najpierw i przede wszystkim, jak się już rzekło, zdrożność i absurd tego dogmatu wypływa z żydowskiego teizmu z jego „stworzeniem z niczego” i związanym z tym paradoksalnym i niewłaściwym zaprzeczeniem metempsychozy, nauki do pewnego stopnia zrozumiałej samej przez się i dlatego przyjętej przez całą prawie ludzkość, z wyjątkiem Żydów. Aby wynagrodzić ten brak i uchylić zdrożność tego dogmatu, papież Grzegorz I w VI stuleciu bardzo roztropnie ustanowił naukę o czyśćcu, którą w głównych zarysach znajdujemy już u Orygenesa (p. Bayle, Dictionnaire, artykuł Origène, note B), i wcielił ją do dogmatów, przez co tamten dogmat stracił na swej surowości i do pewnego stopnia zastąpił metempsychozę, gdyż jedno i drugie redukuje się do procesu oczyszczania. W tym samym celu także ustanowiono naukę o restytucji wszechrzeczy (αποκατάστασις πάντων), która orzeka, że przy końcu świata nawet grzesznicy powstaną w swej dawnej postaci. Tylko protestanci, przy swym rygorystycznym trzymaniu się Biblii, twardo stoją przy wieczności kar piekielnych. Volenti non fit iniuria — można by powiedzieć złośliwie; pocieszające przy tym jednak jest to, że i oni nie są zbyt głęboko przekonani, lecz myślą sobie po cichu: jakoś to będzie.\\r\\n\\r\\nAugustyn, umysł ścisły i systematyczny aż do pedanterii, przez swoje surowe dogmatyzowanie chrześcijaństwa, przez ścisłe formułowanie nauk w Biblii, zaledwie wskazanych i niejasno przeczutych, nadał tym ostatnim tak ostre kontury, a chrześcijaństwu tak odrażającą surowość, że wzbudza w nas dreszcz przestrachu i jak niegdyś pelagianizm, tak i dziś racjonalizm zwraca się przeciwko niemu. Na przykład w De civitate Dei, XII, 21 rozumowanie Augustyna jest następujące: *Bóg stwarza człowieka z niczego*, wydaje mu zakazy i rozkazy, a gdy ich człowiek nie słucha, nęka go przez całą wieczność najbardziej wyszukanymi mękami, w którym to celu połączył ciało i duszę w nierozerwalną jedność (De civitate Dei, XIII, 2; 11 przy końcu i 24 przy końcu), aby człowiek żył i cierpiał wiecznie. Biedny skazaniec, stworzony z niczego i pozbawiony wszelkiego prawa do swej pierwotnej należnej mu nicości! Nie mogę z nim nie sympatyzować. Gdy jeszcze weźmiemy pod uwagę, że, jak Augustyn uczy gdzie indziej, wszystko to nie zawisło od czynów człowieka, lecz już naprzód było postanowione wskutek predestynacji — wszelka myśl nasza ustaje. Wprawdzie mówią nam nasi wysoce wykształceni racjonaliści: „To wszystko jest fałszem i próżnym strachem; człowiek ciągle postępuje naprzód z niższego stopnia na wyższy do coraz większej doskonałości”. Szkoda jednak, żeśmy wcześniej nie zaczęli, bo bylibyśmy już na miejscu. Nasze zakłopotanie wzrośnie, gdy naraz usłyszymy głos jednego z najgorszych, bo żywcem spalonych kacerzy, Savonaroli: Si nollet Deus pessimas ac nefarias in orbe vigere actiones, procul dubio a uno nutu extra mundi limites omnia flagitia profligaret exterminaretque; quis enim nostrum divinae potest resistere voluntati? Quomodo invito Deo patrantur scelera, si in actu quoque peccandi scelestis vires subministrat? Ad haec, si contra Dei voluntatem homo labitur, Deus erit inferior homine, qui ei adversatur et praevalet. Hinc deducunt, Deus ita desiderat hunc mundum qualis est, si meliorem vellet, meliorem haberet (Amphitheatrum mundi a Vanino, s. 104). Poprzednio na str. 103 mówi: Si Deus vult peccata, igitur facit; si non vult, tamen committuntur; erit ergo dicendus improvidus, vel impotens, vel crudelis, cum voti sui compos fieri aut nesciat, aut nequeat, aut negligat. Tu rozumiemy także jasno, dlaczego Kościół stoi tak twardo przy dogmacie wolnej woli, chociaż od Hobbesa aż do mnie wszyscy poważni i szczerzy myśliciele porzucili go jako absurd, jak to można widzieć w mej nagrodzonej pracy o wolności woli. Łatwiej było Savonarolę spalić, aniżeli zbić jego zarzuty, dlatego po wyrwaniu mu języka chwycono się pierwszego środka. Zbić zarzuty Savonaroli i dziś jeszcze każdemu otwarta droga; niechaj, komu to na sercu leży, próbuje swoich sił, lecz nie czczym młóceniem słów, ale poważnie i naukowo.\\r\\n\\r\\nZdanie Augustyna, samo w sobie słuszne i prawdziwe, o niezmiernie wielkiej liczbie grzeszników i niezmiernie małej sprawiedliwych, znajduje się także w braminizmie i buddyzmie, lecz tam bynajmniej nie razi; pierwszy przyznaje ostateczne wybawienie (final emancipation), a drugi *nirwanę* (jedno i drugie jest równoznaczne z naszym zbawieniem wiecznym) — także bardzo małej liczbie wybranych, którzy jednakowoż dostępują zbawienia nie z racji przywileju, lecz z racji zasług w poprzednim życiu i pod warunkiem, że z raz obranej drogi nie zejdą. Inni zaś nie są strącani do wiecznego ognia, lecz umieszczani w różnych światach, stosownie do ich czynów. Gdyby ktoś wyznawców rzeczonych religii zapytał, co dzieje się obecnie z wszystkimi tymi, którzy nie dostąpili zbawienia, otrzymałby odpowiedź: „Spojrzyj naokoło siebie; oto oni, oto ich świat: sansara, czyli świat żądz, urodzin, cierpienia, starzenia się i śmierci”. Jeżeli dogmat Augustyna o małej liczbie wybranych i wielkiej liczbie grzeszników pojmiemy w znaczeniu alegorycznym, aby objaśnić go w duchu naszej filozofii, to będzie on zgadzał się z prawdą, że niewielu tylko dochodzi do zaprzeczenia woli życia i przez to do wybawienia (jak u buddystów do nirwany). Wieczne potępienie zaś, o którym mówi dogmat, jest hipostazą naszego świata: ma on dosyć w sobie goryczy, jest czyśćcem, piekłem i nie brak w nim szatanów. Spojrzyj dokoła, jak człowiek na człowieka nastaje, z jak wyrafinowaną chytrością nęka drugich, i zapytaj siebie samego, czy Szatan potrafiłby to samo lepiej. Pobyt w nim nie ma końca dla tych, którzy nie nawróciwszy się, trwają przy afirmacji woli życia.\\r\\n\\r\\nGdyby mnie tubylec z głębokiej Azji zapytał, co to jest Europa, odpowiedziałbym mu: Jest to część świata, której mieszkańcy są opętani nieprawdopodobną i szaloną myślą, że urodzenie człowieka jest jego absolutnym początkiem i że powstał z niczego.\\r\\n\\r\\nW gruncie rzeczy i abstrahując od mitologii, *sansara* i *nirwana* Buddy jest identyczna z *grodami* (civitates) Augustyna, które tworzą świat, civitas terrena i caelestis (por. De civitate Dei, XIV, 14 i ostatni rozdz.; XV, 1 i 25; XVIII przy końcu; XXI, 1).\\r\\n\\r\\n*Diabeł* jest w chrześcijaństwie osobą konieczną, jako figura kontrastowa do wszechdobroci, wszechmądrości i wszechmocy boskiej, przy której wprost nie można zrozumieć, skąd się bierze na świecie zło; diabeł dopiero bierze je na swój rachunek. Dlatego też odkąd racjonaliści go skasowali, szkoda, jaka stąd wynikła dla obu stron, daje się coraz bardziej odczuwać, jak to było do przewidzenia i jak to zresztą kler i sfery prawowierne przewidziały. Nie można jednego filaru usunąć bez narażenia na runięcie całej budowli. Tu wychodzi także na jaw, że Jehowa jest odmianą Ormuzda, a Szatan jest jego nieodłącznym towarzyszem, Arymanem; Ormuzd sam zaś jest odmianą Indry.\\r\\n\\r\\nChrześcijaństwo ma tę złą stronę, że nie jest jak inne religie czystą *nauką*, lecz jest głównie i istotnie *opowieścią*, szeregiem zdarzeń, kompleksem faktów, czynów i cierpień jednostek, a ta opowieść tworzy dogmat, wiara w który prowadzi do zbawienia. Inne religie, np. buddyzm, posiadają wprawdzie historyczny dodatek, biografię twórcy, lecz nie tworzy ona dogmatu, tylko równoległy przyczynek. Można np. Lalitavistarę przyrównać do ewangelii, o ile ona zawiera żywot Siakjamuniego, Buddy obecnej epoki; jest to jednak rzecz zupełnie różna od dogmatu, czyli od buddyzmu czystego, już dlatego, że biografie Buddy, jego stanów (odmian) przeszłych i przyszłych różnią się i będą się różniły między sobą. Dogmat tu nie zrósł się z biografią i nie polega na indywidualnych faktach i jednostkach, lecz jest zawsze jednakowy i ogólny, ważny po wsze czasy. Dlatego Lalitavistara nie jest ewangelią w znaczeniu chrześcijańskim, nie jest radosną wieścią o fakcie odkupienia, lecz tylko biografią tego, który głosił przepisy i nauki, w jaki sposób każdy sam siebie może zbawić. Historyczność chrześcijaństwa jest powodem, że Chińczycy szydzą z misjonarzy chrześcijańskich jako opowiadających baśnie.\\r\\n\\r\\nInnym zasadniczym błędem chrześcijaństwa, niedającym się absolutnie niczym usprawiedliwić i po dziś dzień szkodliwym w skutkach, jest przeciwne przyrodzonemu porządkowi oderwanie człowieka od świata zwierzęcego, do którego człowiek istotnie należy. Braminizm i buddyzm zupełnie racjonalnie uznają oczywiste pokrewieństwo człowieka z całą przyrodą, w pierwszym rzędzie ze światem zwierzęcym, i przedstawiają go zawsze, przez metempsychozę i inaczej, w ścisłym związku z tymże światem. Wysokie znaczenie, jakie mają zwierzęta w buddyzmie i braminizmie, jest dowodem doskonałości rzeczonych religii, na wielką niekorzyść religii żydowsko-chrześcijańskiej. W celu zakrycia tego braku chwycono się nikczemnego, w mojej etyce już napiętnowanego środka, aby te czynności, które zwierzę posiada wspólnie z człowiekiem i które świadczą o tożsamości naszej z naturą zwierzęcą, oznaczać innymi nazwami, jak np. przyjmowanie pokarmów, ciąża, urodzenie, śmierć, ciało itd. Jest to środek rzeczywiście nikczemny. Błąd zaś, o którym mowa, jest skutkiem stworzenia z niczego, według Genesis 1 i 9, gdzie stwórca wszystkie zwierzęta oddaje człowiekowi jako rzeczy martwe i bez zalecenia dobrego obchodzenia się, czego nawet przy sprzedaży psa nie zaniedbuje się; tam oddano człowiekowi zwierzęta, aby panował nad nimi, to jest czynił z nimi, co mu się podoba; w drugim rozdziale zrobił nawet Bóg pierwszego człowieka profesorem zoologii, rozkazując mu nadać zwierzętom nazwy, co znowu jest symbolem zupełnej ich zawisłości od człowieka i pozbawienia ich wszelkich praw.\\r\\n\\r\\nO święta Gango! Matko naszego rodzaju! Podobne rzeczy działają na mnie, jak foetor judaicus. Błogie skutki takich nauk odczuwamy po dziś dzień, gdyż weszły one do chrześcijaństwa, o którym powinno by się raz przestać mówić, że posiada najwznioślejszą etykę. Jego etyka jest wielce niedoskonała przez to, że ogranicza swoje przepisy tylko do człowieka i pozbawia zwierzę wszelkich praw. Z tego powodu policja musi zastępować religię w ochranianiu zwierząt przed barbarzyńskim i brutalnym tłumem, a ponieważ to nie wystarcza, tworzą się dziś w Europie i Ameryce towarzystwa ochrony zwierząt, które w całej *nieokrzesanej* Azji są rzeczą najzbyteczniejszą w świecie, bo religia dostatecznie chroni zwierzęta i czyni je nawet przedmiotem dobroczynności, na co mamy dowód np. w wielkim szpitalu zwierzęcym z Suracie, gdzie wprawdzie także chrześcijanie, mahometanie i żydzi mogą posyłać swoje chore zwierzęta, lecz po odbytej kuracji bardzo słusznie nie otrzymują ich na powrót. Wyznawcy bramanizmu i buddyści po każdym dobrym wyniku jakiegoś przedsięwzięcia lub pomyślnym zakończeniu jakiejś sprawy nie wyją Te Deum, lecz idą na targ i nakupiwszy ptaków, przed bramami miasta puszczają je na wolność, jak to można obserwować już w Astrachaniu, gdzie schodzą się wyznawcy wszelkich religii. Spojrzyjmy natomiast na nasz chrześcijański tłum, z jaką o pomstę do nieba wołającą niegodziwością obchodzi się ze zwierzętami, które zupełnie bez celu dręczy lub zabija jedynie dla przyjemności zabijania; dla dogodzenia własnemu podniebieniu męczy je i poddaje najwyszukańszym torturom, a konie swoje na starość zmusza do najcięższej pracy, aby każdą cząstkę ich siły jak najdokładniej wyzyskać. Zaiste można by twierdzić: ludzie są szatanami świata, a zwierzęta duszami dręczonymi. To są skutki instalacji pierwszych ludzi w raju. Na tłum można wywrzeć wpływ tylko przez użycie siły lub przez religię, a w tym wypadku chrześcijaństwa haniebnie nie dopisuje. Słyszałem od osoby wiarogodnej, że pewien pastor, proszony, aby wygłosił kazanie przeciw dręczeniu zwierząt, odpowiedział, że mimo najlepszej chęci, nie potrafiłby tego uczynić, gdyż nie znajduje w Piśmie Świętym żadnego punktu oparcia. Pastor ten był uczciwy i szczery. Ogłoszenie monachijskiego Stowarzyszenia Ochrony Zwierząt z dnia 27 listopada 1852 stara się w najlepszej wierze swoje wywody poprzeć cytatami z Biblii i przytacza: Przysłowia 12, 10; Syrach 7, 24; Psalmy 149, 9; 104, 14; Hiob 39, 41; Mateusz 10, 29. Lecz jest to tylko pia fraus, obliczona na to, że nikt nie zada sobie trudu sprawdzenia odnośnych cytatów. Tylko ustęp cytowany na pierwszym miejscu, ogólnie znany, wypowiada myśl słabą wprawdzie, lecz dotyczącą naszego przedmiotu; inne mówią wprawdzie o zwierzętach, lecz nie o ich ochronie. A co czytamy w Księdze Przysłów? „Sprawiedliwy lituje się nad swym bydlęciem”. — „Lituje się!”, co za wyrażenie! Litujemy się nad grzesznikiem, zbrodniarzem, lecz nie nad niewinnym, wiernym bydlęciem, które często jest żywicielem swego właściciela i które niczego za to nie ma prócz obroku. „Lituje się!” Nie politowanie, lecz sprawiedliwość winniśmy zwierzęciu — i zaiste winniśmy tylko, lecz nie oddajemy mu jej w Europie, części świata tak przenikniętej przez foetor judaicus, że oczywista i prosta prawda: „zwierzę jest co do istoty swej tym samym, co człowiek”, jest zdrożnym paradoksem.\\r\\n\\r\\nOchrona zwierząt zatem przypada w udziale utworzonym w tym celu towarzystwom i policji, które to czynniki jednak niewiele zdołają zdziałać w walce z ciemnotą i barbarzyństwem tłumu, chodzi tu bowiem o istoty, które nie mogą się żalić, a na sto wypadków katowania zaledwie jeden zostaje spostrzeżony i zwykle zbyt łagodnie — ukarany. W Anglii niedawno proponowano karę kija, którą uważam za jedynie odpowiednią. Czegóż jednak można spodziewać się po tłumie, skoro istnieją profesorzy i zoologowie, którzy, zamiast uznać otwarcie znaną im dokładnie tożsamość istoty ludzkiej i zwierzęcej, w swej tępocie i bigoterii gwałtownie napadają i szkalują kolegów uczciwych i rozumnych, którzy otwarcie i szczerze umieszczają człowieka w należnym mu miejscu. Zaprawdę oburzające jest, gdy pobożny i przesadnie prawowierny Jung-Stilling w swym dziele Scenen aus dem Geisterreich (t. II, n. 1. s. 15) przytacza następujące porównanie: „Nagle szkielet skurczył się we wstrętną, drobną postać, jak duży pająk, gdy go umieścimy w ognisku silnej soczewki, a krew syczy i kipi w ogniu”. Taki haniebny postępek ten mąż pobożny spełnił albo był jego świadkiem — co w tym wypadku na jedno wychodzi — i uważa to za rzecz tak niewinną, że opowiada nam to z miną najniewinniejszą w świecie! Oto skutki czytania pierwszych rozdziałów Genesis i w ogóle całej nauki żydowskiej. Hindusi i buddyści mają swoje mahawakja (wielkie słowo): „Tat twam asi” (takim i ty jesteś), które wypowiada się nad każdym zwierzęciem dla uprzytomnienia sobie identyczności natury ludzkiej ze zwierzęcą. Pozostawcie mnie w spokoju z waszą najdoskonalszą etyką!\\r\\n\\r\\nGdy byłem studentem w Getyndze, wykładał nam Blumenbach, profesor filozofii, o okropnościach wiwisekcji i żywo wykazywał jej nieludzkość i okrucieństwo; mówił, że wiwisekcję powinno by się urządzać nadzwyczaj rzadko i tylko w niezmiernie ważnych i bezpośrednią korzyść przynoszących wypadkach, i to w największej sali, w obecności jak największej ilości adeptów medycyny, aby okrutna ofiara na ołtarzu nauki przyniosła jak największą korzyść. Dziś pierwszy lepszy lekarzyna oddaje się najokrutniejszemu dręczeniu zwierząt dla rozwiązania problemów dawno już rozwiązanych. Nasi lekarze nie posiadają dawnego wykształcenia klasycznego, które nadawało im cechę wyższego człowieczeństwa i poloru. Dziś abiturient zapisuje się jak najprędzej na uniwersytet, aby tam nauczyć się rozmazywania plastrów i zarabiać. Na szczególniejsze napiętnowanie zasługuje niegodziwość barona Ernesta von Bibra z Norymbergi, który z niepojętą naiwnością tamquam rem bene gestam opowiada w swym dziele Vergleichenden Untersuchungen über das Gehirn des Menschen und der Wirbeltiere (Mannheim 1854, s. 131 i nast.), że zagłodził dwa króliki dla rozwiązania zupełnie zbytecznej kwestii, czy przez śmierć głodową chemiczne części składowe mózgu ulegają zmianie. Dla dobra ludzkości, nieprawdaż? Czyż ci panowie od lancetu i tygla zupełnie już zapomnieli, że są najpierw ludźmi, a potem dopiero chemikami? Nie pojmuję, w jaki sposób można spokojnie spać, podczas gdy niewinne zwierzęta w ciasnej klatce wyczekują powolnej i straszliwej śmierci głodowej. I to dzieje się w Bawarii, gdzie pod opieką księcia Adalberta zacny i zasłużony radca dworu Perner całym Niemcom świeci przykładem w ochranianiu zwierząt przeciwko okrucieństwu i ciemnocie. Czy w Norymberdze nie ma filii Towarzystwa Ochrony Zwierząt, tak błogie skutki wydającego w Monachium? Czy okrutny czyn barona von Bibry, skoro nie mógł być udaremniony, został ukarany?\\r\\n\\r\\nNiechaj nie sądzi, kto pragnie zdobyć wiele wiedzy, że jak pan von Bibra przez okrucieństwo zmusi przyrodę do dania mu odpowiedzi na ostateczne pytania. Ku temu istnieje wiele innych, niewinniejszych dróg, bez potrzeby dręczenia zwierząt. Pan von Bibra bada np. szeroko stosunek ciężaru mózgu do reszty ciała, podczas gdy już od czasów badań Sömmeringa powszechnie wiadomo, że nie należy badać ciężaru mózgu w stosunku do reszty ciała, lecz tylko do ciężaru systemu nerwowego (por. Blumenbach, Institutiones physiologicae, wyd. 4, 1821, s. 173). Oczywiście należy to do wiadomości elementarnych, które trzeba już posiadać, zanim się przystąpi do badań eksperymentalnych nad mózgiem ludzkim i zwierzęcym. Katować zwierzęta łatwiej jest, aniżeli nauczyć się czegoś. Cóż biedny królik zawinił, że schwytanego skazuje się na powolną śmierć głodową? Do wiwisekcji nikt nie jest uprawniony, kto nie zna jeszcze wszystkiego, co do danej chwili napisano o danym przedmiocie. Francuscy biologowie zainaugurowali dręczenie zwierząt, a niemieccy naśladują ich przykład ze smutną wytrwałością, aby rozstrzygać pytania teoretyczne często bardzo małej wagi. Do czynów, które mnie szczególnie oburzyły, należy i ten: Profesor Ludwig Fick z Marburga przytacza w swej książce Über die Ursachen der Knochenformen, że młodym zwierzętom gałki oczne wykłuwał, aby uzyskać potwierdzenie swej hipotezy, że kości wrastają w oczodoły! (patrz „Centralblatt” z dnia 24 października 1857.)\\r\\n\\r\\nJuż najwyższy czas, aby Europa zerwała z żydowskim poglądem na świat, przynajmniej co do zwierząt, i aby *praistotę, która, jak w nas, tak samo żyje we wszystkich zwierzętach*, uznała i uszanowała. Trzeba być bez zmysłów albo odurzonym przez foetor judaicus, aby nie poznać, że zwierzę co do swej istoty jest tym samym, czym człowiek, i że różnica polega jedynie na cechach drugorzędnych, na intelekcie, lecz nie na istocie, stanowiącej wolę. Świat nie jest robotą na zamówienie, a zwierzęta nie są fabrykatem do naszego użytku. Tego rodzaju poglądy powinniśmy pozostawić synagogom i salom wykładowym, które nie różnią się zbyt między sobą. Powyższe roztrząsanie daje nam miarę naszego postępowania względem zwierząt. Fanatykom zaś i mnichom nie radzę sprzeciwiać się na tym punkcie, gdyż w tym wypadku nie tylko prawda, lecz i etyka jest po naszej stronie.\\r\\n\\r\\nNajwiększym dobrodziejstwem kolei żelaznych jest to, że milionom koni oszczędza się mąk i katowań.\\r\\n\\r\\nJest prawdą niestety, że człowiek, z dawnych siedzib wyparty ku północy, potrzebuje mięsa jako pożywienia (chociaż w Anglii istnieją ludzie spożywający tylko roślinne pokarmy: vegetarians), lecz należy w takim razie śmierć uczynić zwierzętom bezbolesną przez zachloroformowanie i szybkie uderzenie w miejsce śmiertelne, i to nie „z litości”, jak się wyraża Stary Testament, lecz z prostej powinności względem praistoty, która, jak w nas, tak samo żyje w każdym zwierzęciu. Powinno się wszystkie przeznaczone na zabicie zwierzęta chloroformować; byłoby to czynem szlachetnym, przynoszącym zaszczyt ludzkości. Wyższa wiedza Zachodu z wyższą moralnością Wschodu szłyby tu ręka w rękę, gdyż braminizm i buddyzm nie ograniczają swych przepisów do „bliźniego”, lecz biorą „wszystkie żyjące istoty” pod swoją opiekę.\\r\\n\\r\\nGdy prosta i nieulegająca wątpliwości prawda, że zwierzęta istotnie są tym samym, czym człowiek, rozejdzie się między ludem, zwierzęta nie będą już zdane na łaskę lub niełaskę zbydlęconego parobka i pierwszemu lepszemu lekarzynie nie będzie wolno swej ignorancji doświadczać na zwierzętach w najokrutniejszy sposób. Należy jednak gwoli prawdy dodać, że dziś przeważnie zwierzęta bywają chloroformowane, przez co oszczędza się im męki podczas operacji, a po niej szybka śmierć może je wybawić. Jednakowoż przy częstych dzisiejszych operacjach mających na celu zbadanie systemu nerwowego i jego pobudliwości ten paliatyw okazuje się nieodpowiedni, gdyż uchyla to, co ma być przedmiotem obserwacji. Niestety, dziś do tak częstych wiwisekcji używa się zwierzęcia etycznie stojącego najwyżej: *psa*, którego wysoko rozwinięty jego system nerwowy czyni nadzwyczaj czułym na ból.\\r\\n\\r\\n\\r\\n\\r\\nO teizmie\\r\\n\\r\\nJak politeizm jest personifikacją pojedynczych części i sił przyrody, tak monoteizm jest personifikacją całej przyrody na raz.\\r\\n\\r\\nGdy staram się wyobrazić sobie, że stoję przed istotą indywidualną i mówię do niej: „Mój Stwórco, niegdyś byłem niczym, ty jednak powołałeś mnie do bytu, tak że jestem i jestem sobą”, i dalej: „dziękuję ci za to dobrodziejstwo”, i w końcu: „jeżeli pójdę na potępienie, to stanie się to z *mojej* winy” — to muszę wyznać, że wskutek studiów filozoficznych i nad literaturą indyjską głowa moja stała się niezdolna, aby to zrozumieć. Stanowi to zresztą pendant do tego, co Kant przytacza w Krytyce czystego rozumu (w rozdziale o niemożliwości dowodu kosmologicznego): „Niepodobna ustrzec się i niepodobna także znieść myśli, aby istota, którą sobie wyobrażamy jako najdoskonalszą z wszystkich możliwych, mówiła do siebie: »Jestem nieogarnięty czasem, prócz mnie nie istnieje nic, jak tylko to, co istnieje wskutek mej woli; a ja sam skąd pochodzę?«”. Nawiasem mówiąc, to ostatnie pytanie, tak jak cały powyższy ustęp, nie wstrzymało profesorów filozofii od tego, aby bezustannie jako tematem głównym swych wykładów zajmowali się *Absolutem*, to znaczy, potocznie mówiąc, tym, co nie ma przyczyny. Jest to przedmiot w sam raz dla nich. W ogóle ludzi tych nie można nawrócić, a brak mi słów dość skutecznych do zachęcenia ludzi, aby nie tracili czasu nad ich pismami i wykładami.\\r\\n\\r\\nObojętne jest, czy sobie bałwana ktoś zrobi z drzewa, z kamienia czy metalu, czy też złoży go z pojęć oderwanych; zawsze będzie to bałwochwalstwem — zwracać się do Istoty osobowej, której składa się ofiary, do której wznosi się modły i której się dziękuje. W gruncie rzeczy nie ma wielkiej różnicy, czy ktoś czyni ofiarę ze swych owiec, czy ze swych myśli. Każdy obrządek czy modlitwa świadczą niezbicie o bałwochwalstwie. Dlatego to wszystkie mistyczne sekty wszelkich religii zgadzają się w tym, że znoszą wszelki obrządek dla swoich wyznawców.\\r\\n\\r\\n\\r\\n\\r\\nStary i Nowy Testament\\r\\n\\r\\nPodstawę religii żydowskiej tworzą realizm i optymizm. Systemy te, blisko spokrewnione z sobą, są warunkiem właściwego teizmu, gdyż teizm czyni świat materialny absolutnie rzeczywistym, obiektywnym, a życie uważa za przyjemny dar boski. Podstawą braminizmu i buddyzmu jest, przeciwnie, idealizm i pesymizm, gdyż te religie przyznają światu jedynie istnienie subiektywne, istnienie sennego marzenia, a życie uważają za skutek naszej winy. W nauce Zendawesty, z której, jak wiadomo, pochodzi religia żydowska, jest Aryman uosobieniem elementu pesymistycznego. W religii żydowskiej posiada ten ostatni znaczenie podrzędne, jako Szatan, który jednak, tak samo, jak Aryman, jest ojcem żmij, skorpionów i wszelkiego robactwa. Religia żydowska posługuje się nim jako poprawką do zasadniczego błędu swego systemu, tj. do Upadku, który wnosi w religię element pesymistyczny, potrzebny do stwierdzenia prawdy aż nazbyt oczywistej, i stanowi jej najlepszą myśl podstawową, chociaż umieszcza już w bycie to, co powinno być przedstawione przed nim i jako przyczyna bytu materialnego.\\r\\n\\r\\nNiezbity dowód, że Jehowa nie jest niczym innym, tylko Ormuzdem, daje nam Pierwsza Księga Ezdrasza w Septuagincie (ό ἱερεύς A, 6:24), w miejscu, które Luter opuścił: „Król Cyrus kazał wybudować świątynię Pańską w Jerozolimie, gdzie przynosi się Panu ofiarę nieustającego ognia”. Również i Druga Księga Machabejska, rozdział 1 i 2 (a także 13:8), dowodzi, że religia żydowska była pierwotnie religią Persów, gdyż czytamy tam, że uprowadzeni do niewoli babilońskiej Żydzi przed opuszczeniem ojczyzny ukryli święty ogień w osuszonej cysternie, gdzie jednak zalała go woda; później cudem znów sam się wzniecił ku wielkiemu zbudowaniu króla perskiego. Wstręt do wyobrażania bóstwa w posągach lub obrazach był właściwy zarówno Persom, jak i Żydom. (Także Spiegel w Über die Zendreligion dowodzi ścisłego pokrewieństwa pomiędzy religią Zend i żydowską, twierdzi jednak, że pierwsza pochodzi od żydowskiej). Jak Jehowa Ormuzda, tak Szatan jest transformacją Arymana. Szatan znaczy „przeciwnik, wróg” (Luter kładzie „przeciwnik”, Widersacher, gdzie w Septuagincie czytamy „szatan”, np. 1 Krl 11:23). Zdaje się, że kult Jehowy powstał za Jozjasza, którego wspierał Chilkiasz; powstał, to znaczy: został przyjęty od Persów, a po powrocie z niewoli babilońskiej przez Ezdrasza został ujęty w system. Albowiem aż do Jozjasza i Chilkiasza panował w Judei kult przyrody, sabeizm, kult Belusa (Baala), Astarte i innych, także za czasów Salomona (por. Księgi Królów, rozdziały o Jozjaszu i Chilkiaszu). Nawiasem dodam jako potwierdzenie mojej hipotezy, że według Starego Testamentu i innych źródeł cherubiny są to istoty o głowach byków, na których Jehowa jeździ (Ps 99, 1. W Septuagincie II Krl 6, 2 i 22, 11; IV Krl 9, 15: ὁ καθήμενος ἐπί τῶν Χερουβείμ). Tego rodzaju potwory mityczne, pół byka, pół człowieka, albo także pół lwa, nadzwyczaj podobne do opisu Ezechiela w rozdziale 1 i 10, znajdujemy na rzeźbach w Persepolis, szczególnie zaś wśród rzeźb asyryjskich znalezionych w Mosulu i w Nimrud; w Wiedniu znajduje się rzeźbiony kamień, który przedstawia Ormuzda, jadącego na cherubinie o głowie byka, bliższe szczegóły w „Wiener Jahrbucher der Literatur”, wrzesień 1833, recenzja o podróżach w Persji. Szczegółowo przedstawia ową filiację religii J. G. Rhode w Die heilige Sage des Zendvolks. Wszystkie powyższe prace rzucają światło na drzewo genealogiczne Jehowy.\\r\\n\\r\\nNowy Testament musi być pochodzenia indyjskiego; świadczy o tym jego na wskroś indyjska etyka, umieszczająca doskonałość w ascezie, jego pesymizm i jego awatar. Lecz przez to właśnie znajduje się w sprzeczności ze Starym Testamentem i tylko historia Upadku mogła być ogniwem łączącym te dwa biegunowo odmienne światy. Gdy nauka indyjska dostała się na grunt Ziemi Obiecanej, powstało dla niej zadanie, aby naukę o znieprawieniu i niedoli ludzi, o potrzebie wybawienia ich przez awatar, o doskonaleniu się przez abnegację i pokutę — połączyć z żydowskim monoteizmem i optymizmem (πάντα καλά λίαν). I połączenie powiodło się, o ile było możliwe zlanie w jedno dwóch tak zupełnie przeciwnych światów pojęć.\\r\\n\\r\\nJak bluszcz potrzebujący podpory opasuje sobą grubo ociosany pal, tuląc się do jego szorstkiej, niekształtnej powierzchni i przydając mu życia i wdzięku, tak nauka Chrystusowa, wyrosła z indyjskiej mądrości, opasała sobą grubo ciosany pal nauki żydowskiej, a co z jego pierwotnej postaci jeszcze przebija, wydaje nam się czymś zupełnie innym.\\r\\n\\r\\nStwórca indywidualny, zupełnie odrębny od świata, który stworzył z niczego, jest w chrześcijaństwie identyczny ze Zbawicielem, a przez niego z ludzkością, gdyż Zbawiciel jest reprezentantem ludzkości, która w nim została odkupiona, tak jak w Adamie upadła i została pogrążona w grzechu, cierpieniu i śmierci. To bowiem jest udziałem ludzkości według Nowego Testamentu i według buddyzmu; świat nie przedstawia się już w świetle optymizmu żydowskiego, dla którego „wszystko bardzo dobre” (πάντα καλά λίαν). Teraz szatan jest „panem świata” — ὁ ἄρχων τοῦ κόσμου τούτου (J 12, 31). Świat przestaje być celem, a staje się środkiem: królestwo szczęścia leży po tamtej stronie grobu. Duszą chrześcijaństwa jest pogarda świata i jego uciech, abnegacja i dążenie myślą i nadzieją ku lepszemu. Drogę do lepszego świata stanowi odkupienie od złego, tj. od świata i jego spraw. W etyce chrześcijaństwo nie głosi zemsty, lecz miłość nieprzyjaciół; zamiast obietnicy niezliczonego potomstwa daje obietnicę żywota wiecznego; mściwy bóg nie ściga zbrodni aż do czwartego pokolenia, lecz zsyła ducha swego, który wszystko przenika.\\r\\n\\r\\nWidzimy tedy, że przez nauki Nowego Testamentu Stary Testament zostaje sprostowany i wydoskonalony, przez co przychodzi do skutku dziwna zgodność ze starymi religiami indyjskimi. Wszystko, co jest prawdziwego w chrześcijaństwie, znajduje się także w buddyzmie i braminizmie. Lecz próżno byśmy szukali w naukach indyjskich żydowskiego poglądu o żywym „nie”, o fabrykacie czasowym, który za chwilowy byt, pełen cierpienia i trwogi, nie może dość pokornie dziękować i chwalić Jehowy. Jak woń kwiatów, wiatrem niesiona przez góry i rzeki z krainy wiecznej wiosny, tak w Nowym Testamencie dolatuje do nas mądrość indyjska. Ze Starego Testamentu nic nie stosuje się do tej mądrości, jak tylko historia Upadku, który musiano przyczepić jako konieczną poprawkę optymistycznego teizmu i który stanowił jedyne ogniwo łączące Stary i Nowy Testament.\\r\\n\\r\\nPonieważ jednak, aby gruntownie poznać gatunek, trzeba poznać jego rodzaj, i vice versa: rodzaj tylko można poznać, badając gatunki, tak dla gruntownego zrozumienia chrześcijaństwa potrzebna jest znajomość obu innych religii mających za podstawę pesymizm, tj. braminizmu i buddyzmu. Gdyż jak sanskryt otwiera nam drogę do gruntownego zrozumienia języka greckiego i łacińskiego, tak religie indyjskie dają nam klucz do pojęcia chrześcijaństwa.\\r\\n\\r\\nŻywię nawet nadzieję, że przyjdą kiedyś komentatorzy Biblii obznajomieni z religiami indyjskimi, którzy na przykładach szczegółowych udowodnią ich bliskie powinowactwo z chrześcijaństwem. Mimochodem tylko zwrócę uwagę na jedno. W Liście Jakuba (Jk 3, 6) znajduje się wyrażenie: ὁ τροχός τῆς γένεσως, dosłownie: „koło powstania”, które stanowi nie lada łamigłówkę dla komentatorów. W buddyzmie koło wędrówki dusz jest pojęciem bardzo często zachodzącym. W Foe kue ki (przytaczam odnośny ustęp w tłumaczeniu francuskim Abla Remusata), str. 28: La roue est l\\'emblème de la transmigration des âmes, qui est comme un cercle sans commencement ni fin. Na str. 179: La roue est un emblème familier aux Bouddhistes, il exprime le passage successif de l\\'âme dans le cercle des divers modes d\\'existence. Na str. 282 (Budda mówi): qui ne connait pas la raison, tombera par le tour de la roue dans la vie et la mort. U Burnoufa „Introduction à l\\'histoire du Bouddhisme”, t. 1, str. 434, czytamy: il reconnut ce que c\\'est que la roue de la transmigration, qui porte cinq marques, qui est à la fois mobile et immobile; et ayant triomphé de toutes les voies par lesquelles on entre dans le monde, en les détruisant etc. U Spence\\'a Hardy\\'ego Eastern Monachism (Londyn 1850) na str. 6 czytamy: Like the revolutions of a wheel, there is a regular succession of death and birth, the moral cause of which is the cleaving to existing objects, whilst the instrumental cause is karma (action). Patrz także na str. 193 i 223, 224. Także w Prabodha Czandrodaja (akt IV, scena 3) czytamy: Ignorance is the source of Passion, who turns the wheel of this mortal existence (patrz Prabod\\'h Chandrodaya, transl. by Taylor, London 1812). O ciągłym powstawaniu i zapadaniu się światów czytamy w buddyjskich tekstach birmańskich (por. „Asiatic Researches”, vol. 6, s. 181): The successive destructions and reproductions of the world resemble a great wheel, in which we can point out neither beginning nor end. To samo bardziej szczegółowo czytamy w Sangermano Description of the Burmese Empire, Rzym 1833, str. 7. W Zbiorze praw hinduskich Institutes of Hindu law: or the ordinances of Menu according to the Gloss of Cullúca, transl. by Sir William Jones, rozdz. XII, 124, czytamy: It is He (Brahma), who, pervading all beings in five elemental forms, causes them by the gradations of birth, growth and dissolution, to revolve in this world, until they deserve beatitude, like the wheels of a car.\\r\\n\\r\\nWedług słownika Graula hansa i saniassi są to synonimy. Czyżby imię Jana (Johannes) i jego życie w pustyni (sannjasin: anachoreta) miały z tym związek?\\r\\n\\r\\nZewnętrzne i przypadkowe podobieństwo buddyzmu z chrześcijaństwem stanowi fakt, że obydwa systemy nie panują w kraju, w którym powstały. I tu ma znaczenie przysłowie, że nikt nie jest prorokiem w swej ojczyźnie.\\r\\n\\r\\nGdybyśmy chcieli stawiać hipotezy, aby dziwną zgodność nauki chrześcijańskiej i buddyjskiej wytłumaczyć, moglibyśmy przypuścić, że wiadomość ewangelii o ucieczce do Egiptu opiera się na podstawach historycznych i że Chrystus, wychowany przez kapłanów egipskich, których religia była pochodzenia indyjskiego, od nich przejął etykę indyjską i pojęcie awataru, a wróciwszy do ojczyzny, usiłował zaszczepić na pniu nauki żydowskiej etykę i religię indyjską. Poczucie własnej wyższości moralnej i intelektualnej skłoniło go w końcu do przypisania sobie samemu przywilejów awataru i nazywania siebie „synem człowieczym”, aby dać do poznania, że jest czymś więcej niż zwyczajnym człowiekiem. Możemy sobie nawet wyobrazić, że przy jego silnej i szczerej woli, wskutek mocy, jaką posiada wola sama w sobie, zdołał nawet czynić tzw. cuda, czyli wywoływać różne skutki przez metafizyczne działanie woli, przy czym wiele mu pomogły nauki kapłanów egipskich. Wyobraźnia ludowa przyczyniła się do pomnożenia i powiększenia tych cudów. Cud rzeczywisty bowiem byłby dementi zadanym sobie samej przez przyrodę. Ewangeliści cudami chcieli poprzeć swą prawdomówność, lecz właśnie przez to podkopali ją. Tylko pod warunkiem przyjęcia powyższych hipotez staje nam się zrozumiałe, że Paweł, którego listy zapewne są autentyczne, zmarłego niedawno człowieka zupełnie poważnie przedstawił jako boga i jako stwórcę świata, a wiemy przecież, że tego rodzaju apoteozy wymagają stuleci, aby powoli dojrzeć. Z drugiej strony mogłaby ta okoliczność stanowić argument przeciw autentyczności listów Pawła.\\r\\n\\r\\nEwangeliom musiał służyć za podstawę oryginał albo fragment z otoczenia samego Chrystusa. Wnoszę to z przepowiedni o końcu świata i chwalebnym zjawieniu się Pana w obłokach, co miało nastąpić jeszcze za życia niektórych, którzy przepowiednię słyszeli na własne uszy. Przepowiednie te dla wielu łatwo mogły się stać kamieniem obrazy i przykrego rozczarowania, zwłaszcza że ich spełnienie nie nastąpiło. Wiemy, że tak istotnie było, i to nie tylko w czasach późniejszych, lecz jeszcze za Piotra i Pawła, którym przepowiednie owe sprawiły dużo kłopotów, jak to można czytać w znakomitym dziele Reimara (Reimarus, Von dem Zwecke Jesu und seiner Jünger, §§ 42–44). Gdyby ewangelie powstały o jakieś sto lat później, autorzy nie umieściliby w nich przepowiedni, co do których było jasne, że się nie spełniły, i nie umieściliby także wszystkich tych miejsc, na podstawie których Reimarus z rzadką przenikliwością buduje to, co sam nazywa „pierwszym systemem uczniów”, według którego Chrystus miał być tylko oswobodzicielem Izraela z niewoli politycznej. To wszystko dowodzi, że ewangelie powstały na podstawie dokumentów współczesnych. Nawet tradycja ustna byłaby opuściła to, co dla nowej wiary było szkodliwe lub co dawało powód do zaczepienia. Nawiasem wspomnę, że w niewytłumaczony sposób uszły baczności Reimarusa miejsca najbardziej zdatne do poparcia jego hipotezy, a mianowicie Jana 11, 48 (por. także Jana 1, 50 i 6, 15), dalej Mateusza 27, 28–30, Łukasza 23, 1–4; 37 i 38, i Jana 19, 19–22. Gdybyśmy tę przepowiednię chcieli przeprowadzić, musielibyśmy przyjąć, że religijna i etyczna treść chrześcijaństwa została opracowana przez Żydów aleksandryjskich znających wierzenia indyjskie i buddyjskie, że smutny los bohatera politycznego stał się punktem środkowym ich systemu i z pierwotnie ziemskiego przedzierzgnięty został w Mesjasza boskiego. Można by jednak wiele tej hipotezie zarzucić. W każdym razie pierwiastek mityczny, który Strauss przyjmuje dla wytłumaczenia ewangelii, pozostanie zawsze prawdziwy, nie wiadomo tylko, jak daleko sięga. Istotę i powstanie mitu musimy bliżej poznać na przykładzie bliższym i mniej zawikłanym. I tak np. król Artus, zarówno we Francji, jak i w Anglii przez całe średniowiecze jest postacią ściśle określoną, działającą i żyjącą; występuje zawsze w tym samym charakterze i w tym samym otoczeniu i stanowi ze swym dworem, rycerzami Okrągłego Stołu i swą niewierną małżonką stały temat dla romansopisarzy i poetów średnich wieków. Temat ten jest na porządku dziennym przez kilka stuleci; wszyscy poeci zgadzają się między sobą w malowaniu postaci bohatera i różnią się tylko co do zewnętrznej szaty i co do obyczajów, a to według epoki i miejsca swego pobytu. Otóż przed kilku laty ministerium francuskie wysłało pana De la Villemarqué do Anglii, aby na miejscu zbadał powstanie mitu o królu Artusie. Poszukiwania dały następujący rezultat: Na początku VI w. żył w Walii zwyczajny naczelnik imieniem Artus (albo Artur), który prowadził bezustanną walkę z przybyszami saksońskimi, którego jednak drobne i małej doniosłości czyny nie weszły w historię. Z tej to postaci, nie wiadomo dlaczego i w jaki sposób, wykluła się osobistość tak sławna i pełna chwały, żyjąca przez stulecia w niezliczonych pieśniach i epopejach. Bliższe szczegóły są w dziele Contes populaires des anciens Bretons avec un essay sur l\\'origine des épopées sur la table ronde”, par Th. de la Villemarqué, 2 tomy, 1842, a także w dziele The Life of King Arthur from Ancient Historians and Authentic Documents by Ritson, 1825. W tym ostatnim dziele król Artur ukazuje się jako bardzo odległa i mglista postać, jednak nie bez pierwiastka historycznego. Prawie tak samo rzecz się ma z podaniem o Rolandzie, klasycznym bohaterze średniowiecza, wielbionym w niezliczonych pieśniach i poematach, posiadającym nawet pomniki (kolumny Rolanda). O tym Rolandzie, którego wspaniałą apoteozę dał nam Ariosto, mamy jedyną wiadomość, zamykającą się w trzech słowach u Eginharda, który wylicza go wśród poległych w bitwie pod Roncevaux: „Hroudlandus, Britannici limitis praefectus” — i to jest wszystko, co o nim wiemy. Tak samo jak wszystko, co wiemy o Chrystusie, jest znane z miejsca w Rocznikach Tacyta (Annales XV, 44). Jeszcze jeden przykład pokrewny daje nam sławny Cyd hiszpański, którego liczne podania i kroniki uwieczniają, przede wszystkim zaś pieśń ludowa w przepięknym Romancero i arcydzieło Corneille\\'a. Wszystkie te dzieła zgadzają się między sobą co do wypadków głównych i co do jego ożenku z Chimeną. Skąpe wiadomości historyczne, jakie o Cydzie posiadamy, charakteryzują go jako dzielnego rycerza i wytrawnego wodza, lecz o okrutnym i chytrym, a nawet sprzedajnym usposobieniu, gdyż służył raz temu, raz owemu, a częściej Saracenom aniżeli chrześcijanom: postać przypominająca włoskich kondotierów. Bliższe szczegóły u Dozy Recherches sur l\\'histoire de l\\'Espagne, t. 1, 1849. Cóż może stanowić historyczną podstawę Iliady? Dla dosadniejszego odmalowania rzeczy wspomnę o dykteryjce jabłka Newtona, której bezpodstawność już wykazałem (Zur Philosophie und Wissenschaft der Natur, § 86), która jednak bywa powtarzana z lubością w licznych dziełach. Nawet Euler w pierwszym tomie Listów do księżniczki niemieckiej nie omieszkał odmalować tej starej anegdoty prawdziwie con amore. Gdyby istotnie dzieje były czymś poważnym, to rodzaj ludzki nie musiałby być tak arcyfałszywy i kłamliwy, jaki jest.\\r\\n\\r\\n\\r\\n\\r\\nSekty\\r\\n\\r\\n*Augustynizm* ze swoim dogmatem o grzechu pierworodnym i wnioskami jest, jak już wspomniałem, właściwym i czystym chrześcijaństwem. *Pelagianizm* natomiast usiłuje powrócić do płaskiego i prymitywnego optymizmu religii żydowskiej.\\r\\n\\r\\nRozdwojenie, które bezustannie trawi Kościół i dzieli go na dwa obozy: augustynizm i pelagianizm, można by, jako do ostatecznej przyczyny, sprowadzić do tego, że pierwszy bierze za punkt wyjścia istotę rzeczy samej w sobie, drugi natomiast zjawisko, które jednak uważa za istotę rzeczy. Np. pelagianizm odrzuca grzech pierworodny, gdyż dziecko — mówi — które nic jeszcze nie popełniło, musi być niewinne; nie zdaje sobie jednak sprawy z tego, że dziecko wprawdzie jako zjawisko przychodzi na świat, lecz nie jako sama rzecz w sobie. Tak samo rzecz się ma z wolnością woli, śmiercią Odkupiciela, łaską itd. Wskutek swej zrozumiałości i płytkości pelagianizm zawsze ma przewagę, jak np. teraz w postaci racjonalizmu. Umiarkowanie pelagiański jest Kościół grecki, a od czasu soboru trydenckiego także i rzymski, który przez to chciał przeciwstawić się Kościołowi protestanckiemu, wyznającemu zasady Augustyna, i Kościołowi kalwińskiemu; jezuici są półpelagianami; janseniści są augustianami, a ich zasady przedstawiają może najczystsze chrześcijaństwo. Protestantyzm przez to, że odrzuca celibat księży i w ogóle całą ascezę z jej reprezentantami, świętymi, przedstawia chrześcijaństwo obcięte, któremu brak wykończenia.\\r\\n\\r\\n\\r\\n\\r\\nRacjonalizm\\r\\n\\r\\nPunktem środkowym i duszą chrześcijaństwa jest nauka o upadku, o grzechu pierworodnym, o stanie przyrodzonym człowieka, jako o stanie niełaski i o znieprawieniu człowieka przez grzech. Do tych dogmatów należy dogmat, że Zbawiciel umarł za wszystkich ludzi, a przez to ich odkupił, i że uczestnikami tego odkupienia stajemy się przez wiarę. Jasne jest tedy, że chrześcijaństwo jest w gruncie rzeczy pesymizmem, różniącym się zasadniczo od optymizmu religii żydowskiej i mahometańskiej. Przez to, że w Adamie wszyscy zgrzeszyli i zasłużyli na potępienie, a w Zbawicielu wszyscy są odkupieni, jest także wyrażony pogląd, że prawdziwa istota człowieka nie leży w jednostce, lecz w gatunku, czyli w idei (platońskiej) człowieka, który jako jednostka jest zjawiskiem tej idei w czasie.\\r\\n\\r\\nZasadnicza różnica między religiami leży w tym, czy wyrażają one optymistyczny, czy pesymistyczny pogląd na świat; nie można ich klasyfikować według tego, czy nazywają się monoteizmem, politeizmem, Trimurti, Trójcą, panteizmem albo ateizmem (jak np. buddyzm). Dlatego Stary i Nowy Testament są to biegunowo różne systemy, a ich połączenie tworzy dziwotwora. Stary Testament bowiem opiera się na zasadach optymistycznych, a Nowy na zasadach pesymistycznych. Tamten historycznie wywodzi się z nauki Ormuzda, ten jest blisko spokrewniony z buddyzmem, i dlatego możliwe jest historyczne wyśledzenie dróg, którymi dostał się do Palestyny; tamten jest sonatą tryumfalną, a ten sonatą w tonie minorowym. Tylko historia upadku w Starym Testamencie stanowi odosobniony wyjątek, aż dopiero chrześcijaństwo przyswaja go sobie jako jedyny punkt zaczepienia.\\r\\n\\r\\nNasi dzisiejsi racjonaliści, krocząc śladami Pelagiusza, starają się o ile możności zatrzeć i zmodyfikować wyżej podane zasadnicze cechy chrześcijaństwa, tak dobrze pojęte i ujęte w system przez Augustyna, Lutra i Melanchtona, i sprowadzić chrześcijaństwo do oschłej, egoistycznej i optymistycznej nauki żydowskiej, dodając mu tylko doskonalszą etykę i przyczepiając doń dogmat o żywocie wiecznym, gdyż tego wymaga konsekwentnie przeprowadzony optymizm, a to dlatego, aby odprawić śmierć, nieproszonego gościa, który zjawia się jak kamienny gość u wesołego Don Juana. Racjonaliści są uczciwymi ludźmi, lecz płaskimi rezonerami, którzy wyobrażenia nie mają o głębokim znaczeniu symbolicznym Nowego Testamentu i nie mogą wyjść poza ciasny optymizm żydowski, jedynie dla nich zrozumiały i odpowiedni. Pragną oni nagiej, oschłej prawdy w historii i dogmacie. Można by ich system przyrównać do euhemeryzmu starożytnych. System supranaturalistów jest wprawdzie w gruncie rzeczy tylko mitologią, lecz stanowi naczynie głębokich i ważnych prawd, których w inny sposób niepodobna uprzystępnić tłumom. Jak racjonaliści niezdolni są pojąć ducha i znaczeniu chrześcijaństwa, okazuje np. ich sławny apostoł Wegscheider w swej naiwnej dogmatyce, w której (§ 115 z komentarzami) głębokim myślom Augustyna i reformatorów o grzechu pierworodnym i znieprawieniu człowieka nie waha się przeciwstawić czczej gadaniny Cycerona (De officiis). Rozbrajającą jest naiwność, z jaką ten uczony okazuje swą oschłość, płytkość, a nawet swój absolutny brak zrozumienia chrześcijaństwa. Lecz jest on tylko jednym z wielu. Wszak Brettschneider za pomocą komentarzy wyekspediował zupełnie z Biblii grzech pierworodny, który razem z odkupieniem tworzy jądro chrześcijaństwa. Błędem wspólnym obu stron jest, że obydwie w chrześcijaństwie szukają prawdy nagiej, oschłej i dosłownej. Tej jednak nie znajdziesz, jak tylko w filozofii; religia posiada prawdę pośrednią, symboliczną, prawdę przykrojoną do umysłu tłumu. Chrześcijaństwo jest alegorią, przez którą prześwieca prawda, lecz alegoria sama nie tworzy prawdy. Racjonaliści i supranaturaliści zgadzają się w tym, że zgodnie biorą alegorię za prawdę. Ci biorą alegorię dosłownie, tamci modyfikują ją i komentują tak, aby według ich miary mogła być prawdą. Jedna i druga partia walczy argumentami silnymi i trafnymi. Racjonaliści mówią do supranaturalistów: „Wasza nauka jest fałszywa”, supranaturaliści mówią do racjonalistów: „Wasza nauka nie jest chrześcijaństwem”. Jedni i drudzy mają słuszność. Racjonaliści wmawiają w siebie, że biorą rozum za miarę, w rzeczywistości jednak biorą za miarę rozum opierający się na zasadach teizmu i optymizmu, coś w rodzaju Rousseau Profession de foi du vicaire savoyard, ten prototyp wszelkiego racjonalizmu. Dlatego z dogmatów chrześcijaństwa nie zatrzymują nic z wyjątkiem tego, co uważają za prawdziwe w znaczeniu dosłownym, tj. teizm i duszę nieśmiertelną. Skoro jednak apelują ze śmiałością kompletnej ignorancji do *czystego rozumu*, trzeba im usłużyć *krytyką* czystego rozumu, aby ich zmusić do uznania, że dogmaty przez nich zatrzymane jako zgodne z rozumem, opierają się tylko na transcendentnym zastosowaniu zasad immanentnych chrześcijaństwu, że stanowią zatem nieuzasadniony dogmatyzm filozoficzny, który właśnie krytyka czystego rozumu zwalcza; z tej to przyczyny sama jej nazwa wskazuje antagonizm z racjonalizmem. Gdy tedy supranaturalizm posiada prawdę alegoryczną, nie można racjonalizmowi przyznać żadnej prawdy. Racjonaliści nie mają absolutnie słuszności. Kto chce być racjonalistą, musi być filozofem i jako taki wyzwolić się z pod wszelkiego autorytetu, iść naprzód i nie cofać się przed niczym. Kto chce być teologiem, niechaj będzie konsekwentny i podda się autorytetowi, nawet i wówczas, gdy każe wierzyć w rzeczy niedające się ogarnąć rozumem. Nie można dwom panom służyć, tylko albo rozumowi, albo pismu; zachować złoty środek znaczy to siedzieć na dwóch krzesłach. Albo wierzyć, albo badać. Lecz wierzyć tylko do pewnego stopnia, a dalej nie, albo badać do pewnego stopnia, a dalej nie — to jest połowiczność, która tworzy cechę zasadniczą racjonalizmu. Z drugiej strony są racjonaliści ludźmi uczciwymi, gdyż są szczerzy w swych badaniach i tylko siebie samych łudzą, czego nie można powiedzieć o supranaturalistach, windykujących dla alegorii prawdę w znaczeniu dosłownym. Wskutek ich usiłowań jednak prawda, zawarta w alegorii, zostaje uratowana; racjonaliści natomiast w swej północnej trzeźwości i oschłości rugują prawdę, a z nią całą kwintesencję chrześcijaństwa, i powoli do tych rezultatów dochodzą, do których Voltaire doszedł lotem ptaka. Uciesznym jest widokiem, gdy przy oznaczaniu właściwości Boga (quidditas), gdzie im proste słowo „bóg” nie wystarcza, lękliwie mierzą, aby trafić w środek pomiędzy człowiekiem a siłą przyrody, co nie jest łatwą rzeczą. Oba stronnictwa, supranaturalistów i racjonalistów, nawzajem się niszczą, jak opancerzeni mężowie wyrośli z zębów smoka posianych przez Kadmosa. Oprócz tego bigoteria i świętoszkostwo pewnych sfer zadają sprawie ciosy śmiertelne. Jak podczas karnawału włoskiego wśród ludzi, którzy poważnie i trzeźwo obrabiają swe sprawy codzienne, widzimy szalone i dziwaczne maski, tak dziś w Niemczech wśród filozofów, przyrodników, historyków, krytyków i racjonalistów widzimy kręcących się faryzeuszów i Tartufe\\'ów w stroju odległych epok; efekt jest groteskowy, szczególnie gdy zaczną mówić.\\r\\n\\r\\nCi, którzy sądzą, że nauki coraz głębiej zapuszczają się w tajemnice przyrody i wszechświata i zataczają coraz szersze kręgi bez szkody dla religii, są w błędzie. Fizyka i metafizyka są przyrodzonymi wrogami religii; mówić o zawarciu pokoju i o zgodzie jest rzeczą śmieszną; jest to wojna eksterminacyjna. Religie są dziećmi ciemnoty, które swej matki długo nie przeżyją. Kalif Omar dobrze wiedział, co czynił, gdy kazał spalić bibliotekę aleksandryjską. Powód, który podał, że treść książek, tam znajdujących się, albo jest zawarta w Koranie, albo zbyteczna, uchodzi za dziecinny, jest jednak nadzwyczaj sprytny, gdyż znaczy, że nauki, gdy wykraczają poza ramy Koranu, są jego wrogami i dlatego są nie do ścierpienia. Sprawa chrześcijaństwa stałaby dziś o wiele lepiej, gdyby władcy chrześcijańscy tak byli sprytni jak Omar. Dziś już za późno palić książki, znosić akademie, uniwersytetom narzucać maksymę „Stet pro ratione voluntas”, aby ludzkość cofnąć do barbarzyństwa średnich wieków. Garść obskurantów nic już nie zdziała; dziś patrzymy na nich, jak na ludzi, którzy chcą światło zgasić, aby kraść. Ludy powoli zrzucają jarzmo wiary; symptomy tego widzimy w każdym kraju, chociaż w odmiennej formie. Powodem jest zbytek wiedzy, który dotarł do ludu. Co dzień podnoszący się i we wszystkich kierunkach rozszerzający poziom wiedzy i wykształcenia rozszerza coraz bardziej horyzont myśli każdego; dojdzie w końcu do tego, że mit, który stanowi szkielet chrześcijaństwa, straci swój urok i runie. Ludzkość wyrasta z religii jak z ubranek dziecięcych. Wiara i wiedza nie mogą przebywać w jednej głowie, tak, jak nie mogą razem przebywać wilk i owca; w tym wypadku wiedza jest wilkiem, który grozi pożarciem towarzyszce. Widzimy religię w walce śmiertelnej czepiającą się etyki, za której matkę chciałaby uchodzić. Nadaremnie! Etyka i moralność nie zawisły od żadnej religii, chociaż religia etykę sankcjonuje i przez to staje się jej podporą. Chrześcijaństwo, wypędzone ze stanu średniego, chroni się do sfer najniższych, gdzie wegetuje w postaci bractw i stowarzyszeń, i do sfer najwyższych, gdzie staje się narzędziem polityki. Przypominają się tu słowa Condorceta cytowane wyżej.\\r\\n\\r\\nWiara, tak jak miłość, nie znosi przymusu. Jest zatem przedsięwzięciem chybionym wprowadzać lub wzmacniać wiarę za pomocą ustaw państwowych, gdyż jak zmuszanie do miłości rodzi nienawiść, tak przymuszanie do wiary rodzi niewiarę. Tylko pośrednio i przez rozporządzenia obliczone na bardzo daleką metę, można wiarę wzmocnić, przygotowując dla niej grunt, gdzie sama mogłaby kiełkować; tym gruntem jest ciemnota. Starano się o to w Anglii od najdawniejszych czasów aż do naszych, tak że dwie trzecie narodu są analfabetami; dlatego tam do dziś dnia panuje taka tępa wiara, jak nigdzie indziej. Dziś i tam rząd zaczyna jednak rugować kler ze szkół ludowych, co nie przyczyni się do podniesienia religii. W ogólności zatem chrześcijaństwo, ciągle podkopywane przez oświatę, zbliża się do swego upadku. Można by jednak rokować mu jakoweś nadzieje z tego powodu, że upadają tylko religie nieposiadające dokumentów. Religia Greków i Rzymian, których rządy ogarniały cały świat, zaginęła, natomiast religia drobnego i wzgardzonego szczepu żydowskiego zachowała się, tak samo religia Zend u Gwebrów. Religie Keltów, Germanów i Skandynawów zaginęły; braminizm i buddyzm kwitną w całej pełni, są bowiem najstarsze i posiadają prastare i obfite dokumenty.\\r\\n\\r\\nReligia mająca za podstawę jedno jedyne zdarzenie historyczne i z tego zdarzenia, które miało miejsce tam a tam, wtedy a wtedy, czyniąca punkt zwrotny wszechświata i bytu, posiada tak słaby fundament, że odrobina refleksji burzy ją doszczętnie. Jakżeż mądry natomiast jest buddyzm, który głosi naukę o ciągłym odradzaniu się Buddy! Według chrześcijaństwa Chrystus zbawił świat w pewnym ściśle oznaczonym punkcie czasu i poza nim nie ma zbawienia, lecz przez cztery tysiące lat poprzedzających go, których pomniki w Azji, Afryce i Europie wznoszą się do dziś dnia, nic o nim nie wiedziano, a ludy żyjące w owych epokach w najlepszej wierze pospacerowały do piekła! Konieczny jest trwający wiecznie awatar Buddy, gdyż przy końcu każdej kalpa świat ginie, a z nim razem nauka; świat nowo powstający potrzebuje nowego Buddy. W ten sposób zbawienie po wieczne czasy jest możliwe.\\r\\n\\r\\nFakt, że cywilizacja pomiędzy ludami *chrześcijańskimi* stoi na najwyższym stopniu, nie wynika stąd, że chrześcijaństwo jej sprzyja, lecz na tym, że straciło swój wpływ i nie tamuje jej. Jak długo chrześcijaństwo miało przewagę, cywilizacja stała na bardzo niskim stopniu, jak np. w średniowieczu. Mahometanizm, braminizm i buddyzm posiadają dotychczas decydujący wpływ na sprawy życiowe; najmniej w Chinach, gdzie też cywilizacja najbardziej zbliżyła się do europejskiej. Wszelka religia stanowi zawadę dla kultury.\\r\\n\\r\\nZamiast prawdę religijną nazywać alegoryczną, można by ją, tak samo jak teologię moralną Kanta, nazwać hipotezą do celów praktycznych, schematem hodegetycznym, zbiorem przepisów, normujących postępowanie, tak jak w fizyce mamy hipotezy o prądach elektrycznych dla wytłumaczenia zjawisk magnetycznych, albo atomy dla przedstawienia proporcji związków chemicznych itp. Hipotez tych nie przyjmuje się za prawdę, lecz stosuje się je, aby połączyć zjawiska w jedną całość, albowiem hipotezy te ze względu na rezultaty i na doświadczenia oddają nam prawie te same usługi, które by oddała prawda, gdybyśmy ją znali. Stanowią one dla nas wytyczne w praktyce i dają nam subiektywne uspokojenie w myśleniu.\\r\\n\\r\\nDla tłumu jedynymi przystępnymi argumentami są cuda, dlatego wszyscy twórcy religii czynią cuda.\\r\\n\\r\\nTeologowie usiłują cuda Biblii tłumaczyć bądź alegorycznie, bądź fizycznie, aby ich się pozbyć, czują bowiem, że „miraculum sigillum mendacii”.\\r\\n\\r\\nDokumenty religijne powołują się na cuda dla swego uwierzytelnienia, z czasem jednak osiągają skutek wręcz przeciwny.\\r\\n\\r\\nJak złe sumienie musi posiadać religia, można już stąd wywnioskować, że pod wysokimi karami zabrania się drwić z niej.\\r\\n\\r\\nTwardy i opłakania godny los człowieka nie w ostatnim rzędzie polega na tym, że jesteśmy na świecie, nie wiedząc, skąd, po co i na co; kto naprawdę przejęty jest uczuciem tego nieszczęścia, ten z trudnością obroni się przed uczuciem rozgoryczenia przeciwko tym, którzy udają, że otrzymali w tej sprawie specjalne wiadomości, i udzielają nam ich pod nazwą objawienia.\\r\\n\\r\\nPanom od „objawienia” radziłbym dziś nie objawiać za wiele, gdyż narażają się na to, że im się raz objawi, co to jest objawienie.\\r\\n\\r\\nRządy europejskie zabraniają wszelkich zamachów na *religię krajową*, same jednak posyłają misjonarzy w kraje buddyjskie i bramińskie, którzy gorliwie pracują nad wykorzenieniem tamtejszych religii, aby swoją importowaną zaszczepić. I urządzają wielkie demonstracje polityczne, gdy cesarz chiński lub wielki mandaryn Tonkinu takim ludziom zdejmie głowę z karku.\\r\\n\\r\\nReligie zapełniają świat i władają nim; tłum jest im posłuszny. Równocześnie jednak kroczy cichy szereg miłośników prawdy, którzy silą się na rozwiązanie wielkiej zagadki. Na każde stulecie wypada przeciętnie jeden; gdy okaże się prawdziwy i szczery, wszyscy go przyjmują z zapałem i słuchają z uwagą.\\r\\n\\r\\nW stuleciach minionych religia była lasem, za którym mogły się ukrywać armie. Dziś, po tylu wyrębach, pozostały tylko zarośla, w których czasami ukryje się rzezimieszek. Strzeżmy się zatem tych, którzy każdą sprawę chętnie by zabarwili religią, i krzyknijmy im: Detras de la cruz está el diablo.\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/schopenhauer-o-religii.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Artur Schopenhauer, O religii. Dialog, Wydawnictwo \"Kultura i sztuka\", Lwów 1913.\\r\\n\\r\\nWydawca: Fundacja Nowoczesna Polska\\r\\n\\r\\nPublikacja  zrealizowana w ramach projektu Wolne Lektury (http://wolnelektury.pl). Dofinansowano ze środków Ministra Kultury i Dziedzictwa Narodowego pochodzących z Funduszu Promocji Kultury.\\r\\n\\r\\nOpracowanie redakcyjne i przypisy: Paulina Choromańska, Aleksandra Kopeć, Wojciech Kotwica, Urszula Smokowska.\\r\\n\\r\\nISBN-978-83-288-5579-3\\r\\n',\n",
       " \"Niccolò Machiavelli\\r\\n\\r\\nKsiążę\\r\\ntłum. Antoni Sozański\\r\\n\\r\\nISBN 978-83-288-2468-3\\r\\n\\r\\n\\r\\n\\r\\n\\r\\nPANU HRABIEMU\\r\\nKAZIMIERZOWI STADNICKIEMU\\r\\nautorowi\\r\\n„Synów Gedymina”,\\r\\n„Braci Władysława Jagiełły”\\r\\ni innych dzieł,\\r\\nw dowód poważania i przyjaźni\\r\\npoświęca\\r\\nTŁUMACZ.\\r\\n\\r\\nTo dzieło Machiavella przełożyłem z niemieckiego tłumaczenia Rehberga (Hanower 1810) jeszcze w roku 1851; lecz gdy ówczesna cenzura we Lwowie nie pozwoliła go drukować, odłożyłem na bok i wziąłem się do innych prac. Dopiero zeszłego roku, po kilkunastoletniej przerwie, zaglądnąłem do mego przekładu i przekonałem się, że aby go wydać, trzeba zupełnie na nowo, z oryginału włoskiego tłumaczyć. Com też uczynił, używszy do przekładu wydania drukowanego u księgarza Józefa Baer, w Frankfurcie nad Menem 1852 in 16.\\r\\n\\r\\nZamiast biografii autora i krytyki dzieł jego, co w pierwszej lepszej encyklopedii znaleźć można i która nawet wyszła w osobnej broszurze w Krakowie 1850, umieściłem o nim zdania różnych znakomitych pisarzy, aby tym sposobem uprzedzenie o Machiavellim, gdyby jeszcze do teraz znajdowało się w polskiej publiczności, neutralizować i równoważyć z ustaloną powagą powołanych świadectw.\\r\\n\\r\\nKobło pod Samborem, w lutym 1868.\\r\\n\\r\\nA. S.\\r\\n\\r\\n\\r\\n\\r\\nZdania niektórych autorów o Mikołaju Machiavellim\\r\\n\\r\\n(ur. 3 maja 1469, um. 22 czerwca 1527)\\r\\n\\r\\n*Wespazjan Kochowski*, dziejopis i poeta polski w XVII wieku, tak o nim pisze w swoich Epigramatach polskich:\\r\\n\\r\\n\\r\\nArpin uczy wymowy, a zasię Stagiery\\r\\nPełne filozoficznej mądrości papiery,\\r\\nJustynian z pożytkiem w prawie biegłych ćwiczy,\\r\\nGalen złoto od chorych za recepty liczy;\\r\\nProstakiem jednak, kto z tych dyscypułów wiela,\\r\\nW szkole choć z raz nie będzie u Macchiawela.\\r\\n\\r\\n*Potocki Stanisław*, za Księstwa Warszawskiego dyrektor Izby Edukacyjnej, a po utworzeniu Królestwa Polskiego minister oświecenia i spraw duchownych, odzywa się w rocznikach Towarzystwa Przyjaciół Nauk na rok 1818: „Nazywamy Machiawelem ministra, co zręcznie sprawami państwa kieruje; nazywamy Machiawelem posła, co zręcznie interesa dworu swego za granicą prowadzi; nazywamy na koniec Machiawelem książęcia, którego polityka korzystnie na jego stronę przeważa i co potęgę swoją powiększa, pomniejszając innych”.\\r\\n\\r\\n*Benedykt Spinoza*, jeden z największych i najbardziej wpływowych filozofów (żył w XVII wieku), nazywa Machiawella w dziele Tractatus politicus: „acutissimus Florentinus”.\\r\\n\\r\\n*Justus Lipsius*, słynny filolog XVI wieku, który przede wszystkim tylko dawnych pisarzy cenił, jednak przyznaje w dziele Politicorum libros sex: „nisi quod unius tamen Machiavelli ingenium non contemno: acre, subtile, igneum”.\\r\\n\\r\\n*Bako z Werulamu*, mąż stanu i uczony angielski w XVI wieku, mówi o naszym autorze w dziele De augmentis scientiarum, lib. VII, cap. 2: „Est itaque quod gratias agamus Machiavello et hujusmodi scriptoribus, qui aperte et indissimulantes proferunt, quid homines facere soleant, non quid debeant”.\\r\\n\\r\\n*Jan Jakub Rousseau*, którego uczciwy i republikański charakter ogólnie jest znany, mówi w Contrat social, liv. III, cap. 6: „Machiavell etoit un honnete homme et un bon citoyen”.\\r\\n\\r\\nZaszczytnym jest także dla Machiawella napis na grobowcu, który mu wystawiono we Florencji; napis ten brzmi: Tanti nomini nullum par elogium.\\r\\n\\r\\nKról pruski Fryderyk napisał wprawdzie dzieło pt. Anti-Machiavel, w którym zdania naszego pisarza zbijać i jako niewłaściwe okazać się stara; lecz kto świadom czynów tego monarchy, zwłaszcza sposobu, w jaki powiększał swoje państwo i bogacił swoje skarby, ten przyzna, że to jest bezczelność, a przynajmniej niewdzięczność z jego strony poniewierać tego autora, którego przepisy żywcem i co do joty wykonywał.\\r\\n\\r\\n\\r\\n\\r\\n[Dedykacja]\\r\\n\\r\\n*Wspaniałemu Wawrzyńcowi Medyceuszowi**, synowi Piotra*\\r\\n\\r\\nZwykle się dzieje, że ci, którzy się starają o względy księcia, to mu stawiają przed oczy, co im jest najmilsze lub o czym myślą, że mu się najbardziej podobać może; dają mu więc konie, zbroje, złotogłowia, drogie kamienie i tym podobne ozdoby odpowiednie wielkości jego; ja zaś, gdy przed Tobą, o Panie, z dowodem poddańczej uniżoności stanąć pragnę, nic nie znajduję między mymi sprzętami takiego, co by mi droższe było albo co bym tyle cenił, jak wiadomość o czynach wielkich ludzi, którą nabyłem długim doświadczeniem w zajściach nowszych czasów i ustawicznym dawnych autorów czytaniem. Badania moje w tej materii z wielką pilnością i przez długi czas robione i roztrząsane, w małą zebrawszy książkę, ofiaruję Tobie.\\r\\n\\r\\nAczkolwiek sam poznaję, że dzieło nie odpowiada Twej dostojności, zważywszy jednak, że nie mogę Ci ofiarować większego podarunku nad udzielenie środków, byś w krótkim czasie to wszystko pojął, com się przez długie lata w niedostatku i z niebezpieczeństwem nauczył, ufam Twej ludzkości, iż dobrze przyjęty będzie. Nie szedłem za wzorem innych pisarzy i nie upiększałem ani obciążyłem dzieła mego obszernymi wywodami lub szumnymi a okazałymi słowy, lub innym wdziękiem czyli zewnętrzną ozdobą, życząc mu, aby samo przez się uzacnione zostało, a jedynie prawda treści i wykładu powaga książkę zalecały. Toż nie można brać na karb zarozumiałości, jeśli człowiek z niskiego i podłego stanu odważa się rządy panujących oceniać i regulować. Bo jak malarze krajobrazów po nizinach stąpają, aby formację gór i pagórków wyśledzić, zaś na góry wychodzą, by oddać doliny, zarówno osoby panujące najlepiej lud znają, a dla poznania panujących trzeba być z ludu. Przyjm tedy, Dostojny Panie, mały ten upominek z tą myślą, z jaką Ci poświęcam, a przeczytawszy pilnie i z uwagą, poznasz moją gorącą żądzę, byś doszedł do owej wysokości, którą Ci obiecują szczęście i cnoty Twoje; jeśli zaś ze szczytu swej wspaniałości raczysz czasem rzucić okiem na niski nasz padół, przekonasz się, iż wielka a ciągła złośliwość losu niesprawiedliwie mnie gnębi.\\r\\n\\r\\nMikołaj Machiavelli\\r\\n\\r\\n\\r\\n\\r\\nRozdział 1. Ile jest rodzajów samowładztwa i drogi doń prowadzące\\r\\n\\r\\nWszystkie państwa i wszystkie rządy, które panowały i panują nad ludźmi, dzielą się na republiki i monarchie; monarchie znów na dziedziczne, jeśli rodzina księcia długo panuje, i na nowe. Ostatnie są albo zupełnie nowe, jak np. państwo Franciszka Sforzy w Mediolanie, lub też takie, które dziedzicznemu państwu przyłączone zostały. W ten sposób należy królestwo neapolitańskie do króla Hiszpanii. Nowo nabyte państwa były dawniej albo pod panowaniem księcia, albo wolne; nabyć zaś takowe można obcym lub własnym szczęściem albo biegłością.\\r\\n\\r\\n\\r\\n\\r\\nRozdział 2. O monarchiach dziedzicznych\\r\\n\\r\\nNie będę mówił o republikach, bom to obszernie w osobnym uczynił dziele; wracam do samowładztwa i będę według oznaczonego porządku badał, jak samowładnie rządzić i jak przy tej władzy utrzymać się można. Twierdzę, że utrzymanie dziedzicznych państw przywykłych do swej dynastii o wiele jest łatwiejsze niż utrzymanie państw nowych, ponieważ wszystko od tego zależy, by nie naruszyć dawnego porządku, a odmiany ciągle zwlekać. Dziedziczny książę z pospolitą biegłością musi się utrzymać przy państwie, chyba że go zeń jaka nadzwyczajna i niezwykła siła strąci, a chociażby nawet stracił państwo, to go na powrót odzyska, skoro zaborcy noga się pośliźnie. Taki przykład mieliśmy we Włoszech na księciu z Ferrary, który w r. 1484 Wenecjanom, a w r. 1510 papieżowi Juliuszowi II niczym innym, jak tylko tym opór stawił, że władzę miał zakorzenioną. Wszak książę dziedziczny niewiele ma powodów i mało konieczności do wyrządzenia obrazy, przez co więcej jest lubiany i swoi są mu życzliwi, wyjąwszy wypadek, jeśli przez nadzwyczajne wady ściągnie na siebie pogardę. Pod zastarzałą i długo trwającą władzą zapominamy o potrzebie zmian, gdy przeciwnie, jedna zaprowadzona zmiana staje się powodem do zaprowadzenia innych.\\r\\n\\r\\n\\r\\n\\r\\nRozdział 3. O monarchiach mieszanych\\r\\n\\r\\nNowe państwa podlegają trudnościom. W kraju mieszanym, czyli takim, gdzie do dawnego państwa nową przyłączono prowincję, powstają zaburzenia z tej przyrodzonej trudności, która wszystkim nowym władzom jest wspólna i stąd wynika, iż ludzie ochoczo swoich panów zmieniają w nadziei, że lepiej na tym wyjdą, co jest powodem buntów przeciw dawnemu rządowi, chociaż później, gdy dola ich pogorszy się, ludzie poznają swój błąd. Tu znów działa zwykle inna naturalna przyczyna, ponieważ nowy panujący już dlatego, że jego władza także jest nowa, zmuszony jest swoich nowych poddanych wojskiem i różnymi innymi zniewagami gnębić. Będzie miał wszystkich za nieprzyjaciół, których podbojem obraził, zaś tych, co mu do władzy pomogli, nie zatrzyma w przyjaźni, bo nie może wszystkich ich życzeń wypełnić, a zażyć silnych przeciw nim środków nie dozwala wdzięczność, którą im winien. Wszak bez pomocy krajowców i z najpotężniejszą armią nie można opanować żadnego kraju. Z tych to powodów, jak prędko Mediolan podbił, tak też niebawem utracił Ludwik XII, król francuski. Pierwszą razą podołał mu sam wypędzony Ludwik Sforza, ponieważ ludzie, którzy mu wrota do Italii otworzyli, omyleni w spodziewanych korzyściach, nie mogli wytrzymać wstrętu do nowego księcia. Trzeba przyznać, że zbuntowane kraje, gdy drugi raz zostaną podbite, nie tak łatwo stracić, albowiem zdobywca, korzystając z buntu, nie przebiera w środkach, aby ukarać winowajców, dochodzić spiskowych i wzmacniać słabe strony swego rządu. Kiedy do wypędzenia Francuzów z Mediolanu wystarczył pierwszą razą uczyniony rozruch na granicy przez jednego księcia Ludwika, przy powtórnym miasta opanowaniu musieli się wszyscy zjednoczyć, aby wojsko francuskie zniszczyć i z Włoch wypędzić. Powody tego zdarzenia wymieniłem powyżej, a tak pierwszą, jak i drugą razą odebraliśmy Francji Mediolan. Opowiedziawszy ogólne przyczyny pierwszego zajścia, pozostaje mi wyłożyć powody drugiego, jako też i środki, za pomocą których nabyte państwo zatrzymać i z takiego położenia, w jakim król francuski zostawał, korzystniej wyjść można. Twierdzę, że podbite i z metropolią złączone prowincje albo do niej z plemienia należą i wspólny mają język, albo też są odrębne. W pierwszym razie, zwłaszcza jeśli te prowincje nie były przyzwyczajone do wolności, nader je łatwo owładnąć; by zaś takowe zatrzymać, dość jest wytępić poprzednią dynastię, ponieważ lud będąc jednego szczepu i nie doznając uszczerbku w swych dawnych zwyczajach, zachowa się spokojnie, jak to widzimy na przykładzie Burgundii, Bretanii, Gaskonii i Normandii, które z Francją od dawna są złączone, a chociaż ich mowa i mowa reszty Francji nieco jest różna, zwyczaje są te same i dlatego żyją w zgodzie. Kto więc takie prowincje zdobył i zatrzymać pragnie, musi zauważać po pierwsze: aby rodzina poprzedzającego władcy wygasła, po wtóre: aby nie odmieniać dawnych praw i danin, a w bardzo krótkim czasie dawny kraj i nowa akwizycja zleją się w jedno ciało. Lecz ujarzmienie kraju, który się różni mową, zwyczajami i ustawami, połączone jest z trudnościami i trzeba dużo szczęścia i wiele zręczności, by taki kraj utrzymać. Jeden z najdzielniejszych i najskuteczniejszych środków jest ten, aby zdobywca zamieszkał w podbitym kraju, ponieważ przez to zabezpiecza się i utrwala posiadanie. Tak uczynili Turcy z Grecją, której mimo wszelkich starań nie byliby zdołali zatrzymać, gdyby w niej nie założono stolicy. Mieszkając w miejscu, widzi się każdy nieporządek w zarodzie i prędko można mu zaradzić; nie mieszkając w miejscu, dowiadujemy się o nim dopiero wtedy, kiedy się złe wzmogło i nie ma ratunku. Nadto osobisty pobyt księcia nie dozwala urzędnikom wycieńczać krajowców, a możność odwołania się w bliskiej drodze do panującego zaspokaja poddanych, tak że dobrzy będą go lubić, inni lękać go się muszą. Nawet dla obcych, którzy by się o państwo kusili, jest książęca rezydencja zawadą, bo jak długo w niej panujący mieszka, trudno pozbawić go państwa. Drugi wyborny środek jest kolonizacja. Kolonie bowiem są to istne klucze do kraju. Kto je zaniedba, musi przynajmniej dostarczającą siłę zbrojną w podbitym kraju utrzymywać. Kolonie niewiele kosztują; książę osadza je bez wielkich nakładów i zrywa jedynie z tymi krajowcami, którym odebrał ziemię i domy, aby dać nowym przybyszom, a ci zawżdy są w mniejszości: obrażeni nie żyją razem i popadają w ubóstwo, przeto mało mogą szkodzić; resztę zaś krajowców, których nie zniszczono, łatwo uspokoić, ponieważ obawiają się, by przez powstanie tego samego losu, co z majątków wyzuci, nie doznali. Musimy pamiętać, że ludziom albo trzeba cackać, albo ich przytłumić, bo za małe uchybienia mszczą się, a na większe nie mają siły, zatem każda obraza musi być w ten sposób wyrządzona, aby się nie obawiać zemsty. Używając załogi zamiast kolonii, wycieńcza się wszystkie dochody nowo nabytej prowincji tak dalece, że podbicie kraju zamiast zysku przynosi stratę. Nadto załoga o wiele więcej lud oburza niż kolonie, ponieważ załoga dotyka całą prowincję, każdy mieszkaniec czuje ciężar kwaterunku i staje się nieprzyjacielem nowego rządu, któremu nawet szkodzić może, bo lubo podbity, przecie swych siedlisk nie opuszcza. Pod każdym tedy względem widzimy załogi szkodliwe, kolonie pożyteczne.\\r\\n\\r\\nZdobywca powinien być głową i protektorem słabszych sąsiadów i starać się o osłabienie możnych, tudzież przestrzegać, aby przypadkiem inny co do mocy jemu równy cudzoziemiec do kraju nie wkroczył. Duma lub bojaźń malkontentów sprowadza zdobywcę do kraju. Rzymianie weszli nie tylko do Grecji przez Etolów, ale do każdej prowincji, którą podbijali jedynie przez krajowców. Dzieje się to w taki sposób: skoro obcy potentat wtargnie do kraju, słabsza partia z zazdrości przeciw partii mocniejszej łączy się z nim. Przychylność słabszej partii łatwo można dla siebie zjednać, bo chętnie i bez namysłu stanie ona po stronie nowego rządu; na to jedynie trzeba uważać, aby zbytnio w siłę lub w znaczenie nie urosła, zaś własną potęgą, przy pomocy tej słabszej partii, snadno przyjdzie księciu uskromić partię możnych i samemu władzę dzierżyć. Kto inaczej postępuje, ten mimo niezmiernej pracy i przykrości szybko może postradać swoją zdobycz.\\r\\n\\r\\nTej samej polityki trzymali się Rzymianie w podbitych prowincjach; wysyłali do nich kolonie, wspierali słabych bez dozwolenia, aby zostali silnymi, upokarzali możnych i nie dali nabywać wziętości znakomitym cudzoziemcom. Dla okazania tego ograniczę się do prowincji greckiej. Trzymając stronę Achajczyków i Etolów, poniżali królów macedońskich i wypędzili Antiocha. Lecz mimo wszelkich zasług Achajczyków i Etolów nie pozwolono im utworzyć jednego państwa; żadne perswazje Filipa nie ulżyły ubliżających karbów, w których go jako przyjaciela trzymano, a silnemu Antiochowi nie dozwolono byle jakiego państewka w Grecji założyć. Tym trybem jak ongi Rzymianie powinien każdy mądry książę teraz postępować i rządzić się polityką przezorną, która nie tylko na teraźniejsze, ale i na przyszłe baczy zawady i zręcznie im zapobiega. Bo co się z daleka widzi, temu łatwo zaradzić, lecz jeśli dozwolimy złemu zakorzenić się, wtedy medycyna jest za późna i choroba nie do wyleczenia. Podobnie mówią lekarze o suchotach, że zrazu łatwo tę chorobę wyleczyć, ale trudno poznać; zapoznana zaś i nieleczona w początkach, poznaje się później z łatwością, ale trudno z niej wyleczyć. Nie inaczej dzieje się z państwem: z daleka przewidziane wady, co jednak tylko roztropności jest udziałem, prędko można wyleczyć, lecz gdy przez nieznajomość dozwolimy im do tyla wzróść, że je każdy pozna, wtedy nie ma ratunku. Toż Rzymianie, przewidując naprzód kłopoty swego państwa, szukali na nie rady i nie dawali im się zbliżać, choćby nawet dla zażegnania wojny. Wiedzieli bowiem, że wojny nie można uniknąć, a z jej odkładania tylko nieprzyjaciel korzysta. Przeto postanowili z Filipem i z Antiochem bój toczyć w Grecji, aby nie wojować z nimi we Włoszech, chociaż obydwie wojny mogli odroczyć. Snać nie podobało im się prawidło mędrców naszego wieku: „zyskać na czasie”, lecz spuszczali się więcej na swoją waleczność i na mądrość, wiedząc, że czas wszystkie zdarzenia z równą łatwością sprowadza: dobre jak i złe, złe jak i dobre. Wróćmy do Francji i badajmy, czy jej polityka trzymała się choć jednej z wyłożonych tu zasad, lecz nie będziemy mówić o Karolu, tylko o Ludwiku, ponieważ ostatni dłużej posiadał Włochy i jego postępki dosadniej się kształtują. Poznamy, że w każdym względzie przeciwnych zażywał środków niżeli te, które do utrzymania prowincji w obcym kraju są potrzebne. Duma Wenecjan sprowadziła Ludwika do Włoch i Wenecjanie spodziewali się za to połowę Lombardii otrzymać. Nie ganię tej polityki króla, bo chcąc się w Italii usadowić, a nie mając w niej żadnych przyjaciół, owszem gdy dla pamięci o czynach Karola cały kraj był mu niechętny, musiał zawierać pierwsze lepsze sojusze i wyprawa byłaby się udała, gdyby innego nie popełnił błędu. Zdobywszy Lombardię, odzyskał utraconą przez Karola sławę, wnet upadła Genua i Florentczycy stanęli po stronie króla. Margrabia mantuański, książę Ferrary, Bentivogliowie, księżniczka Forli, dalej książęta z Faenzy, z Pesaro, z Rimini, z Camerino, z Piombino, niemniej Lukka, Piza i Siena, wszyscy ubiegiwali się o przyjaźń króla. Wówczas poznali Wenecjanie nierozmyślność, jaką popełnili, robiąc go panem dwóch trzecich części Włoch dlatego, aby odzyskać dwie ziemie w Lombardii. Król mógł z łatwością powagę swoją we Włoszech utrzymać, byle tylko do powyższych stosował się zasad i wszystkich swoich przyjaciół wziął w opiekę, którzy bądź dla swej mnogości, bądź dlatego, że jako słabi obawiali się Rzymu i Wenecjan, musieli przy nim zostać, a za ich pomocą byłby sobie upewnił możnych. Lecz zaledwie podbił Mediolan, zaczął nierozsądnie postępować, bo pomagał papieżowi Aleksandrowi do władzy nad Romanią nie pomnąc, że tym sposobem sam się osłabiał i z przyjaciół oraz z tych ludzi ogołacał, którzy się na jego łaskę zdali, papieża zaś wywyższał, gdyż do duchownego blasku dodawał mu świeckiego znaczenia. Pierwszy ten błąd pociągnął za sobą inne tak dalece, że w końcu osobiście musiał ciągnąć do Włoch, aby zahamować pychę Aleksandra i przeszkodzić mu w podbiciu Toskanii. Nie poprzestał na wywyższeniu Aleksandra i na wyzuciu się z przyjaciół, lecz popełnił nowy błąd i dla utrzymania Neapolu podzielił się nim z królem hiszpańskim. Dotąd był samowładnym panem Italii, teraz przybrał sobie towarzysza, niejako aby ludzie ambitni i jemu przeciwni mieli się do kogo garnąć. Zamiast pozostawić w owym kraju króla od siebie zawisłego, usunął go i przywołał innego, który go mógł wypędzić. Żądza podbojów jest człowiekowi wrodzona i nie ganimy jej, owszem chwalimy pod warunkiem, jeśli to, co się przedsięweźmie, wykonane zostanie; ale błędem i nagany godnym jest, gdy podejmujemy takie dzieła, na które nam sił nie starczy. Czuła się Francja dość silną do opanowania Neapolu, niechby to była sama uczyniła, w przeciwnym razie nie trzeba było kraju dzielić. Jeśli więc podzielenie się z Wenecjanami Lombardią, z powodu otrzymanego wejścia do Włoch, na przebaczenie, podział ten drugi, żadną potrzebą nieumotywowany, zasługuje na naganę. Zliczywszy wszystko razem, popełnił Ludwik pięć błędów: zniszczył mniej możnych, powiększył siłę jednego włoskiego panującego, przywołał do kraju bardzo potężnego cudzoziemca, nie zamieszkał w kraju i żadnych nie założył kolonii. Za jego życia wszystkie te pięć błędów nie byłyby szkodliwe, gdyby nie popełnił szóstego błędu i nie odebrał państwa Wenecji. Bez wzmocnienia papieża i bez przywołania Hiszpanów do Italii upokorzenie Wenecji byłoby mądrym środkiem i koniecznym; lecz skoro inne kombinacje wykonane zostały, w żaden sposób nie trzeba było dopuścić upadku Wenecji, gdyż zamożna Wenecja zawżdy byłaby odparła czyjekolwiek napady na Lombardię i Wenecjanie byliby na te napady jedynie pod tym warunkiem zezwolili, gdyby im kraj obiecano, zaś inni nie byliby Lombardii na to od Francuzów odbierali, by ją oddać Wenecji, a zjednoczonych sił Francuzów i Wenecjan nikt by się nie odważył zaczepić. Jeśli mi kto zarzuci, że król Ludwik jedynie w zamiarze uniknienia wojny ustąpił Romanię papieżowi Aleksandrowi, a Neapol Hiszpanom, temu odpowiem, iż z przyczyn wyżej przytoczonych nigdy nie trzeba dozwolić, aby dla uniknienia wojny nieporządki się mnożyły, bo wojny nie unikniesz i tylko z własną odkładasz stratą. Gdyby znów przyrzeczenie króla, które dał papieżowi, przeciwstawiono i twierdzono, że król za cenę rozwodu swego małżeństwa oraz za kardynalski kapelusz dla arcybiskupa z Rouen obiecał papieżowi przedsięwziąć wyprawę przeciw Romanii, wówczas odwołuję się na to, co poniżej o słowności książąt, tudzież o tym, jak ją wykonywać, mówić będę.\\r\\n\\r\\nJasną jest tedy rzeczą, że król Ludwik utracił Lombardię dlatego, bo nie trzymał się reguł, którymi inni kraje podbijali i dzierżyli. O tym zwykłym, łatwym do pojęcia i naturalnym wypadku mówiłem w Nantes z kardynałem roueńskim właśnie wtedy, kiedy książę Valentino, syn papieża Aleksandra, zwykle Cezarem Borgia zwany, zdobył Romanię. Kardynał robił mi zarzut, że Włosi nie rozumieją się na prowadzeniu wojny, jam mu odpowiedział, że Francuzi nie rozumieją polityki, gdyż inaczej nie byliby dozwolili takiego wzmocnienia Kościoła i doświadczenie sprawdziło moje zdanie, bo Francja, podnosząc w Italii znaczenie tak papieża, jak i Hiszpanów, podkopała własne w tym kraju panowanie, które też niebawem runęło. Stąd wypływa powszechne prawidło, nigdy albo przynajmniej bardzo rzadko zawodne, mianowicie: że kto drugiego podnosi, ten sam upada; wywyższenie bowiem następuje albo fortelami albo siłą, a obydwom tym środkom nowy władca nie powinien ufać.\\r\\n\\r\\n\\r\\n\\r\\nRozdział 4. Dlaczego kraje Dariusza, zdobyte przez Aleksandra Wielkiego, nie powstały po śmierci Aleksandra przeciw jego następcom\\r\\n\\r\\nZważywszy trudności w utrzymaniu państwa świeżo nabytego, można by się dziwować, skąd poszło, iż azjatyckie, przez Aleksandra Wielkiego w kilku latach podbite kraje, po których zwłaszcza dlatego, że śmierć Aleksandra po ukończonych zdobyczach rychło nastąpiła, trzeba się było spodziewać, że powstaną przeciw jego następcom, jednak bez żadnych, wyjąwszy własną niezgodą tychże następców wznieconych trudności, utrzymane były. Na to odpowiadam: wszystkie znane państwa podług dwóch rządzono systemów: albo przez księcia i jemu podwładnych, którzy jako ministry z jego łaski i za jego dozwoleniem pomagają mu rządzić, albo też przez księcia i przez baronów, którzy swoje posady nie łasce księcia, ale swemu starożytnemu zawdzięczają pochodzeniu. Barony, czyli magnaci, posiadają dobra i przychylnych sobie poddanych uważających ich za swoich panów. W państwach pierwszym sposobem rządzonych książę dzierży większą władzę, bo w całym kraju nie ma nikogo, co by go za pana nie uznawał, a jeśli lud także innym jest posłuszny, czyni to jedynie dlatego, że widzi w nich wyręczycieli rządowych, chociaż ku nim nie czuje osobistej przychylności. W naszych czasach widzimy zastosowanie dwóch tych systemów w Turcji i we Francji. Całym tureckim państwem włada monarcha, reszta urzędników są jego sługalce, a sandżakami, na które Turcja podzielona, zawiadują rządce zależne od sułtana, których on dowolnie zmienia i przenosi. Francuskiego zaś króla otacza mnóstwo starożytnej szlachty, uznanej i lubianej od swych poddanych, tudzież posiadającej takie przywileje, których król bez narażenia się odebrać nie może. Kto się zastanowi nad tymi dwoma państwami, ten się przekona o niemałych trudnościach podbicia Turcji; aliści raz podbita, łatwo się da zatrzymać. Trudności w podboju tego państwa są następujące: z powodów wyżej przytoczonych zaborcy nie mogą książęta do tego kraju przywołać, ani też nie powinien on pomocy od buntowników oczekiwać. Bo gdy wszyscy są zobowiązanymi sułtana niewolnikami, nie fraszka ich przekupić, a choćby się nawet dało, mało by pomogło, gdyż, jakeśmy okazali, nie zdołają ludu do siebie przyciągnąć. Za tym idzie, iż ktokolwiek Turków zaczepi, niech będzie przygotowany, iż jedność u nich znajdzie i musi więcej polegać na swojej sile niż na niezgodzie przeciwnika. Ale po zwalczeniu nieprzyjaciela do tego punktu, że nie zdoła nowej armii wystawić, nie pozostaje żadna inna obawa, tylko od zdetronizowanej dynastii, po której wytępieniu nikt w narodzie nie będzie miał tyle wziętości, aby ze skutkiem powstać. Jak przed walką nie może zwycięzca na nikogo liczyć, tak po walce nie ma się kogo obawiać.\\r\\n\\r\\nZupełnie przeciwnie dzieje się w krajach rządzonych na sposób francuski, do których wprawdzie łatwo wkroczyć, skoro jednego z arystokracji pozyskamy, ponieważ w takich krajach zawsze znajdą się malkontenci, również tacy, co nowości pragną. Ci odemkną wrota do kraju i ulżą zwycięstwo. Lecz później napotyka się niezmierne trudności, tak z pomocnikami, jak i ze zwyciężonymi. Tu już nie wystarcza zgładzenie panującego domu, bo pozostałe magnaty stają na czele rozruchów, a gdy im nie można gęby zapchać, ani też ich zniszczyć, to przy lada sposobności wypędzą z kraju. Badając teraz stan krajów Dariuszowych, znajdziemy w nich dużo podobieństwa do Turcji. Aleksander Wielki potrzebował tylko państwo Dariusza rozbić i bitwy wygrywać, aby podbite kraje po śmierci Dariusza z zupełną utrzymać pewnością; toż Aleksandrowe sukcesory byliby całe obszerne państwo w spokoju dzierżyli, gdyby między sobą nie byli się pokłócili; później także żadnych tam innych rozruchów nie było, prócz tych, które własną niezgodą wzniecili. Lecz krajów z ustawą państwa francuskiego nie można tak spokojnie posiadać. Wielka ilość domów książęcych spowodowała w Hiszpanii, we Francji i w Grecji ciągłe przeciw Rzymianom bunty. Dopóki te domy pozostały w pamięci krajowców, rząd był niepewny; dopiero po jej zatarciu Rzymianie siłą i biegiem czasu w spokojnym utrzymali się posiadaniu. Później, gdy się Rzymianie sami między sobą powaśnili, każdy z nich mógł część prowincji, odpowiednią uzyskanemu zaufaniu, w swój interes wciągnąć, ponieważ ujarzmieni krajowcy, gdy im wygubiono starożytne ich domy, prócz rzymskiego, żadnego nie uznawali panowania. Wszystko to razem skombinowawszy, nikogo nie będzie zastanawiać, że Aleksander z taką łatwością zawojował Azję, zaś inni, np. Pyrrhus, tyle ponosili trudów, aby się utrzymać w podbitym kraju. Nie większe lub mniejsze bohaterstwo zwycięzcy, ale rozmaitość podbojów jest tego przyczyną.\\r\\n\\r\\n\\r\\n\\r\\nRozdział 5. Jak rządzić miastami lub krajami, które przed podbiciem własne miały ustawy\\r\\n\\r\\nJeśli podbite państwa do własnych ustaw i do wolności były przyzwyczajone, w trojaki sposób można nimi rządzić. Pierwszy prowadzi do ich zniszczenia, drugi jest ten, aby książę w nich zamieszkał, trzeci pozostawia dawne ustawy, zadawalnia się rocznym podatkiem i oddaje rząd w ręce oligarchii, która kraj w posłuszeństwie utrzyma, a wiedząc, że się bez przychylności i potęgi swego twórcy nie ostoi, wszystkiego dokładać będzie, aby panowanie nowego księcia zabezpieczyć. Jeden z najłatwiejszych środków utrzymania posłuszeństwa w dawniej wolnych miastach jest ten, jeśli rząd powierzymy krajowcom, jak to widzimy na Spartanach i Rzymianach. Tamci w podbitych Atenach i Tebach oddali rząd małej liczbie obywateli i stracili swoją zdobycz, Rzymianie przeciwnie: zburzyli Kapuę, Kartaginę i Numancję i utrzymali się przy władzy, gdy zaś Spartę naśladowali i gdy próbowali ogłoszeniem wolności a narodowych ustaw zatrzymaniem Grecją rządzić, nie udał się eksperyment i musiano tam wiele miast zburzyć, aby rzymską zwierzchność utrzymać. W samej istocie: zniszczenie jest najpewniejszym środkiem utrzymania się przy władzy. Kto podbije wolne miasto, a nie zniszczy w nim wolności, niech oczekuje, że ona jego panowanie zniszczy. Bo słowo „wolność” służy ludziom za hasło do powstania, a skład dawnego rządu nie będzie ani przez przeciąg czasu, ani dla nowych dobrodziejstw zapomniany. Jakiekolwiek przedsięwziętoby ostrożności, wolność i narodowe ustawy pozostaną tak długo w pamięci i mieszkańce przy każdej sposobności będą się starali takowe odzyskać, dopóki się ich nie podzieli lub nie rozproszy, czego doznała Piza po stuletniej niewoli florenckiej. Lecz jeśli w mieście lub kraju monarchicznym dynastia zostanie wytępiona, wówczas naród, z jednej strony nawykły do niewoli, z drugiej pozbawiony dawnego księcia, nie zgodzi się na obranie spośród siebie nowego pana, do wolności zaś nie może się przyzwyczaić i nieochoczo porywa za broń, tak dalece że obcy książę może go bez trudów owładnąć i w posłuszeństwie utrzymać. Ale w republikach więcej jest życia: one pałają większą nienawiścią i większą zemstą, przypomnienia dawnej wolności nie dają im spokoju i odzywają się ciągle, tak że najpewniejsze dla nowego panującego lekarstwo jest zniszczyć zdobytą republikę lub w niej mieszkać.\\r\\n\\r\\n\\r\\n\\r\\nRozdział 6. O nowych państwach własnym wojskiem i osobistą dzielnością podbitych\\r\\n\\r\\nNie trzeba się dziwować, jeśli w rozprawie o zupełnie nowych państwach, o monarchach i o rządach w ogóle, wielkie będę przytaczał wzory. Gdy bowiem ludzie zawżdy prawie ubitą chodzą drogą i w czynach swoich innych naśladują, człowiek rozsądny, z powodu, że nie zawsze można dokładnie żywot i czyny innych naśladować, winien wzniosłe wzory sobie zakładać, aby w razie niedorównania im, przynajmniej jakikolwiek został urok, niejako biegłe łuczniki, które poznawszy, że meta daleka, a łuki za słabe, wyżej celują, nie dla spotęgowania siły strzału, lecz jedynie dlatego, aby tym pewniej do celu trafili. Twierdzę przeto, że trudności, jakich nowy książę doznaje w utrzymaniu się na całkiem nowym państwie, zależą od jego większej lub mniejszej dzielności, a ponieważ waleczność zarówno jak i szczęście męża z ludu na tron wynieść mogą, zdaje się, że tymi samymi przymioty można także owe trudności w znacznej części uśmierzyć. Wszelako kto mniej polega na szczęściu, dłużej włada państwem. Sprawia także ułatwienie ta okoliczność, jeśli brak innych posiadłości zniewala księcia do zamieszkania w nowym terytorium. Lecz wracając do tych, których bardziej osobista dzielność niżeli szczęście na tron wyniosła, sądzę, że Mojżesz, Cyrus, Romulus, Tezeusz i im podobni pierwsze miejsce między nimi zajmują. Chociaż o Mojżeszu nie ma co rozprawiać, gdyż tylko boskie wypełniał rozkazy, przecie dla tej łaski podziwienia godzien, która mu pozwoliła rozmawiać z Bogiem. Ale Cyrus i wszyscy inni nowych państw zdobywce lub fundatorowie są godni podziwu, a czyny ich i ustawy nie o wiele różnią się od czynów i ustaw Mojżesza, który miał tak wzniosłego nauczyciela. Życie i czyny tych mężów przekonują nas, że oni tylko o tyle swoje powodzenie zawdzięczali szczęściu, o ile szczęście nastręczyło im sposobność do wykonania powziętych zamysłów; bez tej sposobności byliby zmarnowali siły swego ducha, a w niedostatku tych sił nic by nie było ze sposobności. Mojżesz musiał zastać Żydów w egipskiej niewoli i od Egipcjan uciemiężonych, inaczej nie byłby ich z niewoli wyprowadził, ani też do posłuszeństwa nakłonił. By powziąć myśl założenia Rzymu i zostać królem, Romulus nie pozostał w Albie, ale zaraz po urodzeniu był podrzucony; niemniej Cyrus znalazł Persów niezadowolonych z rządu medyjskiego, a Medów miękkich i zniewieściałych przez długi pokój. Tezeusz nie byłby okazał swej dzielności, gdyby Ateńczyków nie zastał rozproszonych. Wspomnione okoliczności były powodem szczęścia owych mężów, a osobista ich dzielność dała rozgłos tym okolicznościom i tym sposobem uszlachetnili i uszczęśliwili swoją ojczyznę. Kto drogami powyższych mężów dostąpił władzy państwowej, osiąga ją z trudnością, ale dzierży z łatwością. Trudności przy osiągnieniu władzy pochodzą z reform, które muszą być dla zaprowadzenia i ustalenia nowego rządu przedsięwzięte; bo nie masz trudniejszego negocjowania ani wątpliwszego osiągnienia, ni też niebezpieczniejszego kierowania, jak stanąć na czele nowej ustawy rządowej; ponieważ wszyscy, którym za dawnych czasów dobrze się działo, nie sprzyjają nowemu władcy, zaś ci, co się od nowych ustaw korzyści spodziewają, będą tylko oziębłymi jego poplecznikami, która to oziębłość powstaje częścią z bojaźni przed przeciwnikami nowych ustaw, częścią z właściwego ludziom niedowiarstwa, albowiem ludzie dopóty nie pokładają zaufania do nowego porządku, dopóki namacalne doświadczenie nie przemówi za nim. Stąd nieprzyjaciele nowego rządu, gdzie tylko mogą, godzą weń stronniczo, a zwolenniki z taką bronią oziębłością, że wraz z nimi rząd się chwieje. Aby o tej materii gruntowny sąd wydać, trzeba rozróżniać: czyli się nowatorowie o własnych siłach utrzymują, czy też od innych zależą; innymi słowy: czy mogą oni swoje zamiary łagodnością osiągnąć, czyli też muszą przemocy użyć. W pierwszym razie zamysł ich nigdy się nie uda i niczego nie dopną; lecz jeśli o własnych siłach się utrzymują i droga przemocy otworem stoi, wówczas bardzo rzadko narażają się na niebezpieczeństwo. Dlatego to zwyciężali wszyscy zbrojni prorocy, a upadali nieuzbrojeni; albowiem do powyższych przyczyn idzie także zmienność umysłów ludzkich w rachubę, którym łatwo co wmówić, ale bardzo trudno ich przy tym utrzymać. Wypada tedy taki plan obmyślić, aby tam, gdzie zaufanie ustaje, przemoc działała. Mojżesz, Cyrus, Tezeusz i Romulus nie byliby zdołali utrwalić swych rządów, gdyby nie byli uzbrojeni; podobnie w naszych czasach upadł Fra Girolamo Savonarola z całym swym systemem, skoro stracił zaufanie u ludu i żadnych nie miał środków, by zwolenników przy sobie utrzymać, a niedowierzających do wiary zmusić. Tacy ludzie wielkie mają do pokonania trudności, niebezpieczeństwa stają im na zawadzie, a tak jedne jak drugie muszą swoją dzielnością zwyciężyć; lecz skoro zwyciężą i sławy dostąpią, oraz tych, co im zazdrościli, z drogi usuną, zostaną silni, bezpieczni, poważani i szczęśliwi. Do tych wzniosłych przykładów dodam na zakończenie inny, chociaż mniejszy, jednak stosowny. Oto syrakuzański obywatel Hiero został księciem Syrakuz, do czego szczęście tylko tyle mu dopomogło, iż nastręczyło sposobność, albowiem uciemiężeni Syrakuzanie obrali swego ziomka za dowódcę i na tej posadzie dostąpił przez swe zasługi godności książęcej. Przymioty jego w życiu towarzyskim tak były szlachetne, że kto nie pisał, ten mówił, iż do królowania nic tylko królestwa mu nie dostaje. Hiero rozpuścił dawne, a uformował nowe wojsko, zerwał dawne, a zawierał nowe przyjaźnie, a ponieważ miał przyjaciół i własnych żołnierzy, więc za ich pomocą mógł każde dzieło przedsięwziąć. Widzimy więc, że i Hiero miał wiele pracy w dostąpieniu władzy, a mało trudów w jej utrzymaniu.\\r\\n\\r\\n\\r\\n\\r\\nRozdział 7. O nowych państwach obcą pomocą i szczęściem nabytych\\r\\n\\r\\nKogo jedynie szczęście z domowego zacisza na tron wyniosło, ten niewiele ponosi trudów w dostąpieniu władzy, ale tym więcej w utrzymaniu się przy niej, ponieważ szybkim pędem stając u celu, nie spotyka w drodze tych przeszkód, które dopiero wtedy spostrzega, gdy władzę osiągnie, jak tego doświadczyli wszyscy, co za pieniądze lub z obcej łaski zostali książętami. Dariusz dla własnej pewności i sławy kreował greckich książąt, tak w Jonii, jak w Hellesponcie, toż wielu cesarzów rzymskich pochodziło ze stanu obywatelskiego i przekupstwo żołnierzy wyniosło ich na tron. Tacy panujący dependują zupełnie od woli i losu tych, którym zawdzięczają wywyższenie swoje, a jedno i drugie należy do najzmienniejszych i nader niestałych rzeczy; sami zaś na tronie utrzymać się nie potrafią, bo nie posiadają ku temu ani zdolności, ani siły; zdolności: bo wyjąwszy genialnego i obrotnego człowieka, nie można rozumnie żądać, aby ten, co ciągle żył prywatnie, umiał rozkazywać; sił: bo nie mają ludzi, na których przyjaźń i wierność spuścić by się mogli. Jak wszystko w naturze, co raptem powstaje i szybko rośnie, zarówno z pośpiechem założone państwa nie mogą zapuścić proporcjonalnych korzeni i lada burza może je powalić, chyba że dorobkiewicz tyle posiada przebiegłości, iż nie tylko potrafi zatrzymać to, co dostał od losu, ale też zdoła fundamenta, które inni książęta przed rozpoczęciem panowania zakładają, później dobudować. Jako przykłady na obydwa powyższe rodzaje osiągnięcia władzy państwowej, obrotnością lub szczęściem, powołuję z dziejów tegoczesnych Franciszka Sforzę i Cezara Borgię. Użyciem stosownych środków i przy wielkiej roztropności Sforza ze zwykłego obywatela został księciem Mediolanu, a zostawszy nim, trzymał z łatwością to, co z tysiącznym nabył udręczeniem. Cezar zaś Borgia, zwykle księciem Valentino zwany, dostąpił tronu przez szczęście swego ojca; jednakże mimo wszelkich wysileń i zabiegów, jakich używa każdy mądry a odważny książę ku zabezpieczeniu państwa obcym orężem i szczęściem nabytego, Borgia z upadkiem ojca stracił państwo. Bo jakem powiedział, kto wcześnie nie założy fundamentu, temu wielkiej potrzeba obrotności, by to później uczynił, chociaż taka opóźniona robota połączona jest zawsze z subiekcją architekta i z niebezpieczeństwem budowy. Bliższe badanie wszystkich Borgii czynów przekona nas, ile się on przyczynił do utrwalenia swej przyszłej potęgi, a sądzę, że dochodzenie to nie jest zbyteczne: albowiem żadnemu aspirantowi do nowego panowania nie mogę dać lepszej rady nad tę, aby w działaniu naśladował Borgię, który gdy chybił celu, wina tego nie w nim, lecz w niezwykłym i nader zawistnym losie leżała. Aleksander VI, chcąc syna swego wywyższyć, znalazł wiele momentalnych i przyszłych trudności. Pierwszą była ta, że nie mógł mu do innych posiadłości dopomóc, jak tylko do kościelnych, chociaż się spodziewał, że na oderwanie jakiejkolwiek prowincji od Kościoła książę Mediolanu i Wenecjanie nie zezwolą, gdyż Faenza i Rimini już zostawały pod wenecką opieką. Nadto wiedział on, że dowódcy tego wojska włoskiego, którego mógł zażyć, obawiali się potęgi Kościoła, a ponieważ wszyscy sprzyjali Orsinim lub Colonnom, lub ich stronnikom, więc żadnego nie wzniecali zaufania. Wypadało tedy pomieszać stosunki i zaburzyć całe Włochy, aby tym pewniej mógł niektóre państwa posiąść, co mu się też łatwo udało, albowiem wówczas Wenecjanie dla innych celów przywołali Francuzów do Italii, czemu znów Aleksander ani się nie sprzeciwiał, ale nawet to przywołanie udzieleniem rozwodu królowi Ludwikowi wspierał. Tak więc przy pomocy Wenecjan i z przyzwoleniem Aleksandra wkroczył król do Włoch, a zaledwie przyszedł do Mediolanu, wnet papież otrzymał od niego potrzebne wojsko na wyprawę przeciw Romanii, która dzięki sławie króla pomyślnie wypadła. Kiedy książę podbił Romanię i zwyciężył Colonnów, okazały mu się tak do zabezpieczenia tej prowincji, jako też i w dalszym podboju dwie przeszkody: niewierność własnego wojska i wola Francji. Obawiał się bowiem zdrady wojska Orsinich, mianowicie, aby mu nie tylko w dalszych nie przeszkadzali podbojach, ale też nie pozbawili tego, co już podbił. O podobne zamysły posądzał także króla francuskiego. Orsini sami dali to po sobie poznać; bo gdy po zdobyciu Faenzy robił przygotowania do oblężenia Bolonii, leniwo go wspierali. Usposobienie zaś króla poznał wtedy, gdy po wzięciu księstwa Urbino atakował Toskanię, a król odwiódł go od tej imprezy. Przeto postanowił nie zależeć dłużej ani od cudzego wojska, ani od czyjego losu. By to wykonać, zaczął najpierw w Rzymie partie Orsinich i Colonnów tym sposobem osłabiać, że zwolenników, których między szlachtą mieli, na swoją przyciągał stronę, a wymierzając im wysokie pensje, nadawał każdemu z nich stosownie do jego zdolności bądź cywilny, bądź wojskowy urząd. W kilka miesięcy znikła ich przychylność ku dawnym koryfeuszom i skierowała się do księcia. Poskromiwszy Colonnów, wyglądał sposobności poskromienia Orsinich i to mu się jeszcze lepiej powiodło. Za późno bowiem spostrzegli Orsini, że potęga księcia i papieża do ich upadku dąży; więc spiesznie zrobili zjazd w Magione, wskutek którego powstały bunty w Urbino, rozruchy w Romanii i mnóstwo innych niebezpieczeństw dla księcia, co on jednakże wszystko za pomocą Francuzów zwalczył. Odzyskawszy swoje znaczenie, a przy tym nie dowierzając ani Francuzom, ani innym obcym wojskom, gdy ich nie mógł doświadczać, chciał ich podejść, do czego tak doskonale umiał się zamaskować, że za pośrednictwem pana Pawła, nastąpiło pojednanie z Orsinimi. Niczego nie szczędził, by ich pozyskać, i tyle im rozdał pieniędzy, ubiorów i koni, że w Senigalii, przez swą nieroztropność, wpadli mu do łapki. Wytraciwszy tym sposobem przywódców i pozyskawszy przyjaźń ich stronników, książę założył niezłe podwaliny dla swego państwa, bo zawładnął całą Romanią i księstwem Urbino, a przy tym zjednał sobie mieszkańców, którzy poczęli smakować w dobrym bycie pod jego rządem. Takie postępowanie zasługuje na rozpowszechnienie i naśladowanie, przeto obszerniej o nim pomówię.\\r\\n\\r\\nPo zdobyciu Romanii przekonał się, że ten kraj miał niedołężnych panów, którzy raczej rabowali poddanych niż nimi rządzili, więcej ich waśnili niż jednali, tak dalece że Romania była przepełniona rozbojami, fakcjami i innym zuchwalstwem wszelkiego rodzaju, a gdy poznał, że jedynie dobry rząd mógł ją uspokoić i do posłuszeństwa przyprowadzić, zrobił Ramira d'Orco, człowieka okrutnego i zwinnego, gubernatorem, nadawszy mu najzupełniejszą władzę. D'Orco ustalił w krótkim czasie spokój i jedność w powierzonym sobie kraju, czym się wsławił bardzo. Później nie podobała się księciu ta nadzwyczajna władza namiestnika, a to z obawy, aby nie została znienawidzona. Przeto zaprowadził w środku Romanii trybunał cywilny pod naczelnictwem najdzielniejszego prezesa, gdzie każde miasto miało swego obrońcę. Gdy zaś spostrzegł, że z poprzedniej surowości wyrodziła się nienawiść, starał się swoją osobę oczyścić w oczach ludu i tym go sobie zjednać, że mu przekładał, iż jeśli jakie okrucieństwo popełniono, stało się to nie z jego, lecz z woli nieludzkiego namiestnika. Niedługo potem kazał go na dwie części rozpołowić i z kawałkiem drewna oraz ze skrwawionym nożem przy boku w Cesanie na rynku wystawić. Zdumiony lud uspokoił się chwilowo okrucieństwem tego widowiska. Lecz wróćmy, gdzieśmy przestali. Książę czuł się dość silny i w części zabezpieczony przeciw niebezpieczeństwom, gdyż dostateczne miał wojsko, a przy tym zniszczył pobliską armię cudzoziemską, która mogła mu zagrażać. Przy tentowaniu dalszych zaborów trzeba było mieć wzgląd na Francję, inaczej król, który za późno swój błąd poznał, nie byłby na nie zezwolił. Z tych powodów Borgia, oglądając się za nowymi przyjaciółmi, majaczył z Francją właśnie wtedy, gdy francuskie wojska postępowały w kierunku królestwa neapolitańskiego przeciw Hiszpanom, którzy Gaetę w oblężeniu trzymali. Zabezpieczyć się przed nimi było jego zamiarem i za żywota Aleksandra byłby ten zamiar szybko osiągnął. Tyle miałem do powiedzenia o jego rządzie co do spraw bieżących. Lecz przyszłość przedstawiała mu różne obawy: najpierw aby nowy papież nie był mu nieprzyjazny i nie kusił się odebrać nadania Aleksandra. Przeciw temu chciał się w czworaki sposób zabezpieczyć; po pierwsze: wytępieniem rodzin zniszczonych przez siebie książąt, aby tym czynem odjąć papieżowi możność podburzania takowych; po drugie: zjednaniem sobie wszelkiej szlachty rzymskiej, aby przy jej pomocy trzymać w szachu papieża; po trzecie: przyciągnieniem kardynałów na swoją stronę; po czwarte: utworzeniem za życia papieża takiego państwa, na czele którego on sam jeden pierwszym zapędom mógł opór stawić. Z powyższych środków uskutecznił przy śmierci Aleksandra trzy zupełnie, a czwarty niespełna. Bo gdzie tylko mógł dopaść zrabowane rodziny, wszystkich wymordował, tak że mało kto ocalał; szlachtę rzymską zjednał dla siebie, niemniej w zgromadzeniu kardynałów partia księcia była najsilniejsza. Co do nowych zaborów, będąc panem Perugii i Piombina, równie Pizę wziąwszy w opiekę, chciał podbić Toskanię i nie czując się do względów ku Francji (co w istocie tak było, ponieważ Hiszpany już byli odebrali Francuzom Neapol i obie strony musiały się o jego przyjaźń starać), wkroczył do Pizy. Wnet poddała się Lukka i Siena, częścią z zawiści przeciw Florentczykom, częścią z bojaźni. Nie było więc ratunku dla Florencji i gdyby wyprawa przeciw temu miastu była się powiodła, tak jak rzeczywiście w roku śmierci Aleksandra nastąpiło, wówczas byłby taką moc i takie znaczenie nabył, że sam przez się, o własnych siłach i męstwie bez udziału szczęścia i obcej pomocy, mógłby się był utrzymać. Lecz w pięć lat od chwili, gdy książę pierwszy raz dobył oręża, Aleksander rozstał się z tym światem, zostawiając swego syna w takim położeniu: rząd jego był jedynie w Romanii ustalony, wszędzie indziej panowała niepewność największa, a sam książę, złożony śmiertelną chorobą, leżał pośród dwóch najpotężniejszych wojsk nieprzyjacielskich. Mimo to posiadał on taką odwagę oraz znał sztukę zniewalania sobie lub gubienia ludzi w tym stopniu i nadał swemu państwu w krótkim czasie tak silne podstawy, iż ze wszystkich trudności byłby wyszedł zwycięsko, gdyby nie miał za plecyma owe armie i gdyby nie własna choroba. Że zaś podstawa jego rządu była silna, widzimy stąd, ponieważ Romania dalej miesiąca na jego przybycie czekała i w Rzymie, chociaż na pół umarłemu, żadne nie groziło niebezpieczeństwo, a mimo to, że Boglioni, Vitelli i Orsini udali się do Rzymu, jednak nic przeciw niemu nie rozpoczęli. Nadto, jeśli papieżem nie zdołał uczynić jednego ze swoich partyzantów, przecież mógł był każdego swego przeciwnika usunąć od wystąpienia na stolicę apostolską; a gdyby przy zgonie Aleksandra zdrowie mu służyło, z łatwością byłby wszystkiego dopiął. W dniu wyboru papieża Juliusza II powiedział mi Borgia, że na wszystko, cokolwiek by się przy śmierci ojca wydarzyć mogło, obmyślił dostateczne środki, i że mu jedynie to na myśl nie przyszło, aby równocześnie sam był zgonu bliski.\\r\\n\\r\\nZestawiwszy jego czyny, niepodobna ganić Borgię, przeciwnie, jakem wyżej powiedział, zda mi się, że zasłużył być tym wszystkim za wzór postawiony, którzy władzę państwa przez szczęście lub obcą pomocą osiągnęli. Przy sile swego ducha i pomny na wzniosły swój cel, nie mógł działać inaczej; jedynie krótkość życia Aleksandra i własna słabość zniszczyła jego zamiary.\\r\\n\\r\\nPowtarzam więc, że kto w nowym państwie uzna za potrzebne: ubezpieczyć się przeciw nieprzyjaciołom, zwyciężyć siłą lub szalbierstwem, zasłużyć na miłość lub bojaźń ludu, u wojska doznawać posłuszeństwa i być szanowanym, niemniej kto chce wytępić ludzi, co muszą lub mogą go obrazić, kto za pomocą nowych ustaw dawne konstytucje odświeżyć pragnie, kto myśli postępować surowo i łaskawie, wielkodusznie i hojnie, dalej, komu potrzeba zagładzić niewierne, a zaciągać nowe wojska, zawierać przyjaźnie z królami i książętami, aby mu uprzejmie życzliwi byli lub przynajmniej z uszanowaniem go obrażali, kto, mówię, tego wszystkiego chce się nauczyć, ten nie może nad czyny Borgi czerstwiejszych znaleźć przykładów. Szczególny jeden zarzut można mu zrobić, że niestosowny brał udział w wyborze Juliusza II; ponieważ, jakem wyżej powiedział, nie mogąc uczynić papieża wedle swej woli, mógł się elekcji każdego innego kandydata sprzeciwić i nie powinien był nigdy na takiego zezwolić, który go albo obraził, albo, otrzymawszy tiarę, obawiać go się musiał. Ludzie bowiem obrażają innych z bojaźni lub z nienawiści. Między tymi zaś, którzy Borgię obrazili, znajdowali się: San Pietro ad Vincula, Colonna, San Giorgio i Ascanio. Wyjąwszy arcybiskupa Rouen dla jego potęgi, którą przez związek z francuskim królem osiągnął, i wyjąwszy kandydatów hiszpańskich dla pokrewieństwa i wdzięczności, każdy inny kardynał, zostawszy papieżem, musiał go się obawiać; przeto Borgia powinien był się przede wszystkim o elekcję Hiszpana starać, a w razie niemożności miał zezwolić na kardynała Rouen, nigdy zaś na San Pietro ad Vincula. Błędne jest mniemanie, jakoby nowe dobrodziejstwa zacierały między możnymi wspomnienia dawnych ubliżeń. W ten błąd popadł Borgia przy elekcji papieża, co było przyczyną jego upadku.\\r\\n\\r\\n\\r\\n\\r\\nRozdział 8. O tych, którzy nieuczciwością i zbrodniami dostąpili panowania\\r\\n\\r\\nSą jeszcze dwa sposoby, jakimi prywatny człowiek bez udziału szczęścia i bez waleczności władzę książęcą osiągnąć może, a chociaż jeden z tych środków do rozprawy o republice należy, jednakże i na tym miejscu nie mogę o nich zamilczeć. Sposoby te są: gdy albo niegodziwymi i występnymi czyny dostępuje się władzy państwa lub też jeśli obywatel kraju przez względy swoich współobywateli zostanie księciem swej ojczyzny. Jako przykłady pierwszego sposobu przytoczę dwa zdarzenia, jedno dawnej, drugie świeżej daty, a ponieważ mam za to, że w danym razie proste ich naśladowanie wystarczy, opuszczę wszelki komentarz nad nimi. Agatokles Sycylijski został królem Syrakuz nie tylko z prywatnego, lecz też z niskiego i podłego stanu. Syn garncarza, żył występnie na wszystkich szczeblach swego szczęścia. Do popełnionych zbrodni łączył tyle dzielności ducha i ciała, że zaciągnąwszy się w szeregi wojskowe, dostąpił w Syrakuzach rangi pretora. Na tej posadzie zaczął przemyśliwać, jakby zostać księciem i co robić, aby gwałtem oraz bez żadnej komukolwiek wdzięczności mógł to utrzymać, co mu ogół powierzy. W tym celu porozumiawszy się z kartagińskim Hamilkarem, który wojował w Sycylii, zwołał jednego dnia lud i senat syrakuzański, udając, iż chce się naradzać o sprawach publicznych. Wtedy na dany znak kazał swoim żołnierzom wszystkich senatorów i najmajętniejszych z ludu pozabijać, a po ich śmierci objął i utrzymał władzę bez żadnych domowych rozruchów. Wprawdzie pobili go Kartagińczycy dwa razy i na ostatek wzięli w oblężenie, jednakże zdołał nie tylko swoje miasto obronić, ale zostawiwszy jedną część wojska ku odsieczy, z drugą częścią zaczepił Afrykę, zniósł niebawem oblężenie Syrakuz i przyprowadził Kartagińczyków do tej ostateczności, iż się zgodzili poprzestać na Afryce, a jemu Sycylię ustąpić. Kto zważy czyny i dzielność Agatoklesa, ten przyzna, że jego powodzenie wcale nie lub mało co można szczęściu przypisać, albowiem jak wyżej powiedziałem, godności książęcej, na której się z odwagą i niebezpieczeństwem utrzymał, nie dostąpił przez czyjeś względy, ale zawdzięczał własnemu wojsku, które przy tysiącznym wysileniu i mnogich niebezpieczeństwach umiał sobie zjednać. Niepodobna też nazwać cnotliwym tego, kto morduje współobywateli, zdradza przyjaciół oraz bez czci i wiary przy tym wyzuty z religii jest, bo tymi sposoby można państwo, ale nie sławę osiągnąć. Badając zaś dzielność Agatoklesa co do podejmowania i wykonania czynów niebezpiecznych, tudzież wielkość jego ducha co do znoszenia i zwalczania przeciwności, trudno dopatrzeć powodu, dlaczego miałby w szeregu najznakomitszych mężów pośledniejsze zajmować miejsce. Wszelako dzikie okrucieństwo, nieludzkość i niezliczone zbrodnie, które popełnił, nie dozwalają go między wielkich ludzi zaliczyć, również i tego nie można brać za wynik szczęścia lub dzielności, co bez jednego i drugiego osiągnął. W naszych czasach, za panowania Aleksandra VI, wychowywał Jan Folgiani swego siostrzeńca Oliveretta z Fermo, który do niedawna małego był znaczenia, i zaprawiał go z młodu do służby wojskowej pod Pawłem Vitellim, aby wyuczywszy się żołnierki, mógł znakomitą rangę osiągnąć. Po śmierci Pawła służył Oliveretto pod Vitellozim, bratem Pawła, i dzięki bystrości umysłu, jako też krzepkości ciała i ducha, w bardzo krótkim czasie został jednym z najpierwszych swego pułku. Lecz gdy mu życie z towarzyszami służalczym się wydało, umyślił przy pomocy tych Fermianów, którzy niewolę nad wolność ojczyzny przekładali, i przy wsparciu Vitelloza miastem Fermo zawładnąć. Napisał tedy list do Jana Fogliani tej treści, że po tylu latach nieobecności pragnie wuja i miasto, a po części także swoją ojcowiznę odwiedzić; by zaś okazać współobywatelom swoim, iż nie bez skutku około nabycia sławy pracował, chce okazale wjechać do miasta, otoczony orszakiem konnym złożonym ze stu przyjaciół i sług; list zakończył prośbą, by Fogliani nakłonił Fermianów, aby go zacnie przyjęli, bo takie przyjęcie nie tylko jemu samemu, ale też jego nauczycielowi cześć przyniesie. Jan nie zaniedbał żadnego obowiązku naprzeciw siostrzeńcowi, a wyjednawszy u Fermianów świetne jego przejęcie, umieścił go w swoim domu, gdzie Oliveretto po kilku dniach, użytych na przygotowaniach do przyszłej zbrodni, wspaniałą ucztę wyprawił i wuja oraz wszystkich znaczniejszych obywateli Fermo na nią sprosił. Po spożyciu potraw i po innych przy podobnych ucztach używanych zabawach rozpoczął Oliveretto naumyślnie poważne rozmowy o potędze papieża Aleksandra i jego syna Cezara i o ich zamysłach, a skoro się do tej rozmowy Jan z innymi gośćmi przyłączył, zerwał się Oliveretto, twierdząc, że o takich rzeczach trzeba na ustronnych miejscach rozprawiać, i udał się do przyległej komnaty, a za nim poszli Jan i wszyscy inni goście. Zaledwie usiedli, aliści z ukrytych miejsc wypadli żołnierze i Jana z całym zgromadzeniem do nogi wyrznęli. Po tym zabójstwie Oliveretto, dosiadłszy konia, przeleciał miasto, zamknął na ratuszu najwyższych urzędników i groźbami zmusił ich do posłuszeństwa i do uformowania rządu, na czele którego sam stanął. Wytraciwszy wszystkich swoich przeciwników, umocował się cywilnymi i wojskowymi ustawami tak rześko, że po roku panowania nie tylko silny w Fermo, ale też groźny wszystkim sąsiadom był i pokonanie go, równie jak Agatoklesa, byłoby trudne, gdyby się nie był dał Cezarowi Borgii w Senigalii razem z Orsinimi i Vitellimi (o czym wyżej było) w sidła ułowić, gdzie w rok po dopełnionym ojcobójstwie został uduszony razem z Vitellozim, swym nauczycielem cnót i zbrodni.\\r\\n\\r\\nTu by można zapytać, skąd pochodzi, że kiedy Agatokles i jemu podobni, popełniwszy niezliczone zdrady i okrucieństwa, przez długi czas bezpiecznie w swej ojczyźnie żyli, od zewnętrznych nieprzyjaciół się bronili, zaś wewnątrz swego państwa żadnych spisków nigdy nie doznawali, inni nie zdołali ani w pokoju, ani czasu wojny za pomocą okrucieństwa państwo utrzymać. Myślę, że to zależy od tego, czy źle lub dobrze zażywamy okrucieństwa. Okrucieństwo jest dobrze użyte (jeśli złe można dobrym nazwać), gdy się go tylko jeden raz dla własnej pewności wykona, a później zaniecha okrucieństwa i takowe zamienia na wszelkie możebne korzyści poddanych. Jeśli zaś okrucieństwo na początku małe, z czasem, zamiast się zmniejszać, wzrasta, takie okrucieństwo jest złe. Wykonawcy pierwszego sposobu mogą na wzór Agatoklesa, przy boskiej i ludzkiej pomocy, krytyczne położenie państwa zażegnać; zwolennicy sposobu drugiego muszą upaść. Dlatego przy zdobywaniu cudzego państwa powinien zaborca dobrze obliczyć, jakie urazy są niezbędnie potrzebne, aby później wszystkie jednym zamachem wykonać i co dzień takowych nie powtarzać, a tym samym, aby ludzi od dalszych uraz zabezpieczyć i łaskami ich sobie zjednać. Kto działa inaczej, czy to z bojaźni, czy ze złej rady, musi ciągle nóż w rękach trzymać i nigdy nie może się spuścić na swoich poddanych, bo ci, ustawicznymi nękani zniewagami, nie mogą mu dowierzać. Wszystkie obelgi trzeba od razu wykonać, aby ludzie w nich długo nie kosztowali, co by im tylko większe przykrości sprawiło; przeciwnie, wszystkie łaski trzeba z wolna wyświadczać, aby w nich dłużej smakowano. Przede wszystkim powinien książę tak ze swymi poddanymi postępować, aby żaden zły ani przyjazny wypadek nie mógł go z toru zbić; ponieważ w trudnych czasach nie można surowo panować, łagodne zaś panowanie nie popłaca, bo mówią, że nastąpiło poniewolnie i za nic nie poczytują.\\r\\n\\r\\n\\r\\n\\r\\nRozdział 9. Obywatelska władza państwa\\r\\n\\r\\nPrzystępuję do tego wypadku, kiedy krajowiec krwi książęcej ani zbrodnią, ani innymi nieznośnymi gwałty, lecz przez życzliwość współobywateli osiągnie koronę w swej ojczyźnie, czyli tak zwaną władzę obywatelską. Władza ta albo zupełnej cnoty, albo niezwykłego szczęścia, a najbardziej skutecznej wymaga przebiegłości, i można ją dostąpić z łaski ludu lub z łaski panów. W każdym bowiem państwie są dwa przeciwne prądy, które stąd pochodzą, że lud nie chce być przez panów rządzony i gnębiony, a panowie pragną ludem rządzić i tenże uciskać. Z tych dwóch przeciwnych skłonności wylęga się w państwie księstwo, wolność lub swawola. Lud albo panowie wznoszą księstwo stosownie do przewagi jednej lub drugiej partii. Bo gdy panowie poznają, że nie podołają ludowi, zgodzą się na jednego spośród siebie i zrobią go księciem, aby pod jego zasłoną mogli wyzionąć swoje chucie. To samo lud, widząc, że się nie oprze panom, godzi się na jednego i dla własnej obrony robi go księciem. Książę z łaski panów ma większe trudności, aby się utrzymać, niż książę z łaski ludu, ponieważ tamtego wiele osób otacza, co mu równymi się być sądzą i którym nie może ani rozkazywać, ani też ich według upodobania zażywać; przeciwnie, książę przez lud wybrany stoi samowładnie, któremu wcale nikt, a przynajmniej rzadko kto posłuszeństwa odmawia. Nadto niepodobna panów bez obrazy ludu zadowolnić, zaś lud łatwo zaspokoić bez obrazy panów, ponieważ cele jego o wiele szlachetniejsze niżeli cele panów, gdyż ci dążą do ujarzmienia, tamten do tego, aby nie być ujarzmionym. Także i o tym trzeba pamiętać, że w razie rozruchów łatwiej się zabezpieczyć od garstki panów niż przed mnóstwem ludu. W ostatecznym bowiem wypadku nic gorszego nie może księcia od rozhukanego ludu spotkać jak to, że go opuści; lecz nieprzychylność panów nie tylko go opuścić, ale zdoła także bunt przeciw niemu podnieść, ponieważ mając więcej poznania i więcej chytrości, zawczasu chcą się zabezpieczyć i nadskakują temu, o którym sądzą, że zwycięży. Lud zawsze jeden i ten sam księcia otacza, podczas gdy panów można zmienić i według upodobania każdej chwili wolno księciu jednych panów wynosić, drugich upokarzać, jednym dostojności nadawać, drugim takowe odejmować. Dla lepszego tej rzeczy wyjaśnienia twierdzę, że dwa są sposoby postępowania z panami: albo się do twego losu zupełnie przywiążą, albo nie. Pierwsi, jeśli nie są drapieżni, powinni być szanowani i lubieni; co się tyczy drugich, trzeba rozróżniać: małodusznych i nieodważnych powinieneś zażywać, zwłaszcza tych, którzy mają zdrowe zdanie, bo w szczęściu poważają cię, a w nieszczęściu nie masz ich się czego obawiać. Lecz jeśli z fortelów i dla dumy nie są ci przychylni, znak to oczywisty, że więcej o siebie niż o ciebie dbają. Takowych musi się książę wystrzegać i za potajemnych uważać nieprzyjaciół, ponieważ w nieszczęściu dopomagaliby do jego upadku. Idzie więc za tym, że książę z łaski ludu winien się starać o jego przychylność, co wcale nietrudno, bo lud tylko uwolnienia od ucisku pragnie. Lecz kto z łaski panów, wbrew woli ludu księciem został, ten jeszcze bardziej o przychylność ludu starać się powinien, co także z łatwością może osiągnąć, skoro ludem będzie się opiekował. A ponieważ ludzie, doznawszy dobrodziejstw od mniemanego nieprzyjaciela, tym więcej mu są przychylni, więc takiemu księciu lud skorzej się podda niżeli innemu, którego sam sobie za pana wybrał. Mnogie są sposoby do przyciągnienia ludu na swoją stronę, lecz gdy w tej mierze żadnej stałej zasady nie ma i wszystko od okoliczności zależy, nie będę się nad nimi zatrzymywał. Zamknę jedynie moje badanie tą uwagą, że każdy książę powinien się starać o przyjaźń ludu, inaczej w razie potrzeby nie będzie miał ratunku. Nabis, książę Sparty, zapewniwszy sobie przyjaźń niewielu osób, wytrzymał oblężenie tak od całej Grecji, jako też od walecznej armii rzymskiej, i tym obronił swoją ojczyznę i państwo; lecz to wszystko byłoby mu nie pomogło, gdyby lud był przeciw niemu. Niech mi nikt nie przeciwstawi oklepanego przysłowia: „Kto na ludzie buduje, ten pisze na piasku”, ponieważ to przysłowie tylko w tym wypadku można zastosować, jeśli prywatny obywatel przeciw obcym nieprzyjaciołom lub przeciw uciskowi urzędów lud o pomoc wzywa. Taki może się łatwo oszukać, jak to Grakchowie w Rzymie i Jerzy Scali we Florencji doznali. Lecz panujący musi się na ludzie opierać, a jeśli do tego posiada serce i umie rozkazywać, przeciwnościami nie da się zastraszyć, jeśli stosowne przedsięweźmie urządzenie i zdoła powszechny zapał dla swej sprawy utrzymać, wówczas nigdy go lud nie zawiedzie i taki książę założy trwały fundament dla swego państwa.\\r\\n\\r\\nPrzejście z władzy ograniczonej do samodzierstwa naraża rząd państwa na niejakie niebezpieczeństwo; tego bowiem rodzaju panujący rządzą albo sami lub też przez urzędników. Państwo rządzone za pośrednictwem urzędników jest nader słabe i wątłe, ponieważ zupełnie dependuje od tych obywateli, co urzęda piastują, którzy w czasie zaburzeń oporem lub odmówieniem posłuszeństwa łatwo je zgubić mogą; gdy zaś obywatele i poddani, przyzwyczajeni do rozkazów urzędniczych, w krytycznej chwili słuchać księcia nie chcą, więc on, zostając w kłopotach, nie może myśleć o zrobieniu się samowładnym i zastęp jego powierników będzie nieliczny. Książę, o którym mówię, nie może na to liczyć w nieszczęściu, na czym się fundował w czasie pokoju; bo dopóki czasy spokojne, obywatele są za księciem, każdy go strzeże i każdy przyrzeka umrzeć za niego, kiedy niebezpieczeństwa nie widać; lecz skoro nastaną burzliwe czasy i państwo obywatelów zapotrzebuje, wtedy mniemane pomocniki w domu siedzą. A tym niebezpieczniejsze jest podobne doświadczenie, ile go tylko raz jeden dożyjemy. Z tych powodów powinien mądry książę takie obmyślić środki, aby zawżdy i w każdym razie obywatele czuli potrzebę egzystencji państwa i rządu, a pewnie pozostaną mu wiernymi.\\r\\n\\r\\n\\r\\n\\r\\nRozdział 10. Modła do ocenienia potęgi każdego państwa\\r\\n\\r\\nW badaniu istoty państwa zachodzi pytanie, czy posiada książę tyle sił, aby w potrzebie sam się obronił, czy też wymaga do tego obcej pomocy? By to lepiej wyjaśnić, mówię, że ci, którzy mają dość ludzi lub pieniędzy, aby mogli stosowną wystawić armię i stoczyć bitwę z nieprzyjacielem, sami zdołają państwo utrzymać; lecz kto nie może przyjąć walki i tylko za murami schronienia szuka i takowych bronić musi, ten potrzebuje obcej pomocy. O pierwszym wypadku mówiło się wyżej, a poniżej ponownie będzie mowa. W drugim zaś razie nic innego nie można księciu radzić, jak to, aby oprowiantował i ufortyfikował swoje miasto, wcale nie zważając, co się stanie z prowincją. Gdy ludzie nie lubią podejmować trudnych przedsiębiorstw oraz niełatwa zaczepka tego księcia, który swoje miasto obwarował, od ludu nie jest znienawidzony i stosunki z sąsiadami i poddanymi według podanych, a później uzupełnić się mających prawideł uregulował, przeto takiego księcia tylko z wielką ostrożnością można zaczepić. Niemieckie miasta przy małej przestrzeni za murami wielkie mają wolności, cesarza słuchają według upodobania i nie lękają się ani jego, ani potęgi własnych książąt, ponieważ tak są obwarowane, że każdy trzyma ich oblężenie za rzecz żmudną i trudną, gdyż mają odpowiednie rowy, mury i dział dosyć, a po lochach chowają jadła, napojów i opału na cały rok. Nadto aby lud bez krzywdy ogółu wyżywić, pozwalają mu takim przez jeden rok oddawać się rzemiosłom, które są żywotne i właściwe dla miast tamtejszych, a przy tym stanowią zarobek ludu; żołnierka jest u nich w wielkim poważaniu i względem niej mają różne ustawy. Przeto książę posiadający silne miasto i miłość ludu nie może być oblężony, a gdyby się to przecie wydarzyło, ze wstydem odciągnąłby oblężca, bo przy zmienności spraw ludzkich jest prawie niepodobieństwem, aby kto z wojskiem cały rok nieczynnie obozem leżał. Na zarzut, że lud, widząc swoje zamiejskie realności w płomieniach, straci cierpliwość i w długim oblężeniu, popychany egoizmem, zapomni o księciu, odpowiadam, iż silny i odważny książę potrafi wszystkie te trudności zwalczyć bądź rozsiewaniem nadziei, że zło nie potrwa długo, bądź poruszeniem trwogi przed okrucieństwem nieprzyjaciela, albo też zręcznym zagorzalców ujęciem. Zresztą gdy nieprzyjaciel zwykle na początku oblężenia i kiedy umysły oblężonych są roznamiętnione i do walki pochopne, pożogę i zniszczenie szerzy, oblężony książę powinien tym mniej zaniedbywać odporu, gdyż po kilku dniach, skoro umysły ostygną, szkody już wyrządzono, krzywdy poniesiono i każdy środek jest spóźniony, lud zaś, doznawszy w obronie księcia pożaru siedlisk i zniszczenia pól swoich, będzie się z nim tym silniej łączył, ile że się od niego wdzięczności spodziewa. Wrodzona jest bowiem ludziom własność zobowiązywać się tak samo uczynionymi, jak i doświadczonymi dobrodziejstwy. Zważywszy to wszystko, okazuje się, że mądremu księciu, któremu nie brakuje żywności i strzeliwa, utrzymanie ducha w ludzie oblężonym wcale nie jest trudne.\\r\\n\\r\\n\\r\\n\\r\\nRozdział 11. O państwach kościelnych\\r\\n\\r\\nPozostaje mi do mówienia o kościelnych państwach, względem których wszelkie trudności poprzedzają posiadanie. Takowe państwo można osiągnąć walecznością lub szczęściem, lecz aby je utrzymać obejdzie się bez tych przymiotów, bo dawne ustawy religijne, które im za podwaliny służą, mają tę moc i własność, iż przy bądź jakim postępowaniu i życiu książąt ciągle ich na tronie utrzymują. Oni to stanowią wyjątek między panującymi; albowiem posiadają państwo, ale go nie bronią, mają poddanych, ale nimi nie rządzą, a chociaż nie bronią państwa, przecie go nie tracą, również poddani tym się nie troszczą, że nikt nimi nie rządzi i nie myślą o reformie w rządzie, gdyż nie zdołają takowej zaprowadzić. Tylko tacy książęta są bezpieczni i szczęśliwi. Lecz to się dzieje za wyższym postanowieniem, dokąd nie sięga rozum ludzki, dlatego lepiej o tych sprawach zamilczeć, których opiekunem i stróżem jest Bóg i o których tylko zarozumiały śmiałek poważyłby się rozprawiać. Gdyby mnie przecie zapytano, skąd pochodzi, że świecka władza Kościoła, którą aż do Aleksandra papieża nie tylko wszyscy włoscy książęta, ale nawet każdy baron i rycerz mało sobie ważyli, teraz tyle spotężniała, iż przed nią król Francji truchleje i z Włoch ustępuje, a Wenecja do upadku przywiedziona, gdyby, mówię, mnie o to zapytano, nie trzymałbym za zbyteczne następujące okoliczności, lubo dobrze znane, w pamięć przywołać. Przed wkroczeniem Karola francuskiego rządzili we Włoszech: papież, Wenecjanie, król Neapolu, mediolański książę i Florentczycy, a wszystkich staranie było ku temu skierowane, aby żaden cudzoziemiec nie wdarł się na czele armii do Italii i żeby żaden z włoskich panujących zbytnio nie urósł w potęgę. Najwięcej zależało na tym papieżowi i Wenecjanom. Do powstrzymania Wenecjan potrzebny był związek innych rządów, podobny temu, który obronił Ferrarę; by papiestwo na wodzach trzymać, użyto rzymskich baronów, którzy, podzieleni na dwie partie Orsinich i Colonnów, ustawiczne między sobą toczyli walki, a uzbroiwszy się pod bokiem papieża, zrobili go wątłym i słabym. Lubo czasem nastał jaki odważny papież, np. Sykstus, jednakowo ani szczęście, ani nauka nie mogły go wybawić z tego kłopotu. Do tego przyczynił się niemało krótki ich żywot, bo w dziesięciu latach, owym przeciętnym czasie panowania każdego papieża, zaledwie było można poskromić jedną partię, a jeśli jeden papież utarł rogi Colonnom, to znów jego następca nie sprzyjał Orsinim i wywyższał Colonnów, których za poprzednika nie było czasu zupełnie poskromić. Stąd poszło, że świecka papieżów władza mało znaczyła we Włoszech. Z kolei nastał papież Aleksander VI, który wykonawszy za pośrednictwem księcia Valentina, wtedy gdy Francuzi do Włoch wkroczyli, wszystkie te sprawy, które w rozdziale o tym księciu przytoczyłem, okazał światu nad wszystkich swoich poprzedników, co znaczą w rękach papieża złoto i siła. Chciał on wprawdzie tylko księcia, a nie Kościół wzmocnić, lecz stało się przeciwnie i wszystkie jego czyny podniosły jedynie znaczenie Kościoła, który po śmierci papieża zgnębił księcia i odziedziczył jego prace. Papież Juliusz zastał Kościół silny, cała Romania podlegała jego władzy, znaczenie rzymskich baronów zgasło, również fakcje dokuczaniem Aleksandra były zniszczone; ten papież wynalazł taki sposób pomnażania skarbu, którego Aleksander, jego poprzednik, nie używał. Wszystkie te dogodności Juliusz nie tylko zatrzymał, ale i zwiększył, zamyślał nawet o nabyciu Bolonii, o poskromieniu Wenecji i o wypędzeniu Francuzów, a każda rzecz udała mu się z tym większym zaszczytem, ile zawżdy nie z prywaty, lecz dla Kościoła działał. Orsinich i Colonnów utrzymał w takim stanie, w jakim ich zastał; byli wprawdzie między nimi śmiałki, lecz z dwóch przyczyn nie zrywali się: pierwsza przyczyna była trwoga przed wspaniałością Kościoła, druga zaś ta okoliczność, że żaden z nich nie był kardynałem, a tym samym nie było bodźca do rozruchów. Skoro bowiem który zostanie kardynałem, wnet wszczynają się niepokoje, albowiem kardynały zasilają partie tak w Rzymie, jak i na innych miejscach, a barony muszą bronić kardynałów i tym sposobem duma prałatów rodzi zwaśnienie i zatargi między baronami. W stanie najwyższej potęgi objął świątobliwy papież Leo stolicę rzymską i tuszymy, że kiedy jego poprzedniki zdołali ją orężem rozszerzyć, on dobrocią i innymi swymi cnoty wywyższy ją i uzacni.\\r\\n\\r\\n\\r\\n\\r\\nRozdział 12. O różnych gatunkach milicji i wojska najemnego\\r\\n\\r\\nWyłożywszy szczegółowo wszystkie własności księstw, o którychem mówić przedsięwziął, i gdym poniekąd zbadał przyczyny dobrego lub złego ich bytu oraz okazał sposoby, jakimi wielu się starało nabyć takowe i utrzymać, pozostaje mi ogólna rozprawa nad obroną i zaczepką, które się każdemu z wymienionych państw wydarzyć mogą. Jużeśmy wyżej powiedzieli, że każdemu księciu, jeżeli upaść nie chce, trwała rządu podstawa niezbędnie jest potrzebna. Dobre ustawodawstwo i armia waleczna oto najważniejsze podwaliny każdego państwa bądź nowego, dawnego, lub mieszanego, a ponieważ ustawodawstwo nie może być dobre, gdzie nie ma walecznej armii, zaś do istnienia dobrej armii potrzeba dobrych ustaw, więc pomijam ustawodawstwo i będę mówił o armii. Wojska do obrony państwa mogą być własne lub najemne, posiłkowe lub mieszane. Wojska najemne i posiłkowe są nieużyteczne i niebezpieczne, a państwo na nich polegające nigdy nie będzie silne ani bezpieczne, bo w tym wojsku nie ma jedności, ale jest pycha, niekarność, niewierność, zuchwałość między swoimi, tchórzostwo wobec nieprzyjaciela, brak bogobojności, wiarołomstwo i upadek państwa tylko na tak długo odwleczony, dopóki przeciwnik nie natrze. W czasie pokoju rabuje nas własne takie wojsko, w czasie wojny rabuje nieprzyjaciel. Przyczyna leży w tym, że ani z przywiązania, ani z innej pobudki, tylko jedynie dla żołdu idą do boju, a żołd bynajmniej nie wystarcza, aby śmierć za cudzą sprawę ponieśli. Jak długo nie ma wojny, zostają w służbie; skoro wojna wybuchnie, uciekają lub biorą dymisję. Nie będę miał wiele trudów okazać, dlaczego tak, a nie inaczej się dzieje; wszak upadek Italii nie z czego innego powstał, tylko z długoletniego używania wojsk najemnych, które się czasem dobrze sprawiły i między swoimi za dzielnych uchodziły, lecz gdy cudzoziemiec wkroczył, okazały swą naturę. Jedynie w tym składzie rzeczy mógł francuski król Karol jednym zamachem Włochy zagarnąć; i przypisać to naszym błędom zgadza się z prawdą, chociaż nie były to błędy zwykłe, ale te, o których wyżej mówiłem, słowem były to błędy książąt, za które pokutowali. Teraz chciałbym dokładniej okazać opłakane skutki wojsk najemnych. Ich hetmani albo są dobrymi lub złymi wojownikami. W pierwszym razie ubiegają się za własną sprawą i gnębią chlebodawcę swego lub jego zwolenników i dlatego nie można im zawierzać, zaś zły hetman sam przez się zgubi swego pana. Rzeczesz, że każdy wódz, najemny lub nienajemny, byle tylko władzę miał w ręku, to samo uczyni. Na to odpowiadam, że książę powinien sam wojskiem dowodzić, a republiki powinny na wodza wybierać obywatela i odwołać go, skoro niewaleczny, a jeśli waleczny, każdy wybryk prawami uniemożebnić. Doświadczenie nas uczy, że książęta na czele wojsk i uzbrojone republiki olbrzymie wykonują dzieła, wojska zaś najemne tylko klęski sprawiają. Toż upokorzenie zbuntowanego obywatela łatwiejsze jest dla republiki utrzymującej własne wojsko niż dla tej, która polega na armii cudzoziemskiej. Wolność Rzymu i Sparty, jak długo te państwa były uzbrojone, trwała wieki. Szwajcarzy są bardzo uzbrojeni, a przy tym najwolniejsi. W starożytności Kartagina może służyć za przykład skutków wojsk najemnych. Została ona bowiem po pierwszej wojnie z Rzymem, pomimo tego, że właśni obywatele byli wodzami, przez to wojsko uciemiężona. Filip Macedończyk, obrany przez Teban za hetmana po śmierci Epaminonda, zwyciężył wprawdzie, ale też i wolności ich pozbawił. Kiedy książę Filip umarł, Mediolan zaciągnął na żołd przeciw Wenecjanom Franciszka Sforzę, ten zaś zwyciężywszy nieprzyjaciela pod Caravaggio, zniósł się z nim, by własnych chlebodawców uciemiężyć. Ojciec jego, Sforza, pozostając w służbie u Joanny, królowej Neapolu, wypowiedział jej od razu wszelkie usługi i tym samym zmusił, że dla ratowania państwa rzuciła się na łono króla Aragonii. Gdyby kto zarzucił, iż wbrew memu twierdzeniu, Wenecjanie i Florentczycy takim wojskiem państwa swoje powiększyli, a wodzowie, nie narzucając się za książąt, ich bronili, temu odpowiem, że w tym zdarzeniu los sprzyjał Florencji, ponieważ z walecznych hetmanów, których się wcale miała czego obawiać, jedni zwycięstwa nie odnieśli, drudzy trafili na przeciwności, inni skierowali swoje zamiary ku czemu innemu. Do pierwszych należy Jan Acuto, którego wierności nie można było doświadczyć, ponieważ nie zwyciężył; lecz bez wątpienia po pierwszym zwycięstwie byłby zawładnął Florencją. Franciszek Sforza miał ustawicznych przeciwników w partii Braccia, gdyż wzajemnie nie ufali sobie. Duma Franciszka myślała o Lombardii, duma Braccia o Rzymie i o Neapolu. Przystępuję do nowszych czasów. Dzielnemu Pawłowi Vitelliemu, który jako obywatel wielką miał sławę, Florentczycy dali buławę. Nie można zaprzeczyć, że podbiwszy Pizę, według własnej woli mógł postąpić z Florencją; bo gdyby był przeszedł do nieprzyjaciela, znikąd nie miałaby ona pomocy, zaś gdyby przy niej był pozostał, musiałaby go była słuchać. Wenecjan widzimy tak długo zdeterminowanych i zwycięskich, dopóki własnych sił zażywali, na lądzie nie wojowali i rodzimą szlachtą tudzież własnym ludem się zastawiali; lecz skoro teatr wojny na ląd przenieśli, stracili waleczność i poszli w ślady innych państw włoskich. Na początku zwycięstw, kiedy weneckie państwo nie było rozległe, ale za to wielkie miało poważanie, nie mieli się czego wodzów obawiać, lecz rozszerzając się pod Carmagnuolą, postrzegli, że są na złej drodze. Byli bowiem widzami wielkiej jego waleczności i dowodził nimi w podbiciu księcia Mediolanu, a widząc go nieubłaganym na wojnie, sądzili, iż pod nim dalej zwyciężać nie mogą, ani też chcieli, ani mogli go usunąć z obawy, aby tego nie postradać, co osiągnęli. Przeto dla własnego bezpieczeństwa musieli go zabić. Pod następnymi wodzami: Bartłomiejem z Bergamo, Robertem z San Severino, hrabią Pitigliano i innymi musieli się tylko klęsk, a żadnych zwycięstw spodziewać, zarówno jak się wydarzyło w bitwie pod Vaila, gdzie wszystko co przez osiemset lat mozolnie nabyli, w jednym dniu stracili. Widzimy, że ten system wojowania ciągnie za sobą powolne, opóźnione i małe korzyści, podczas gdy straty z niego są raptowne i zatrważające. A gdym się w przytoczeniu przykładów z włoskich krajów, gdzie od lat wielu używają wojsk najemniczych, tak daleko zapuścił, chciałbym rzecz głębiej zbadać, aby przez okazanie początku i rozkrzewienia złego, tym snadniej mu zaradzić. W miarę jak cesarska władza w Italii upadała, podnosiła się świecka władza papieża i to było powodem, że Włochy na różne państwa podzielono. Wiele znakomitych miast podniosło oręż przeciw swym władcom, którym cesarz w uciemiężeniu dopomagał, ludy zaś wspierało papiestwo dla zjednania sobie poważania świeckiego. W innych miastach obywatele zostali książętami. Tym sposobem rozdzielono Włochy między Kościół i kilka republik, a cudzoziemców zaczęto w żołd brać, bo ani ksiądz, ani obywatel nie umiał władać orężem. Pierwszym w rozsławieniu tego wojska był Alberigo da Como Romaniolio. Szkoła jego wydała między innymi Braccia i Sforzę, którzy w swoim czasie Włochami rządzili. Po nich nastąpili ci wszyscy, którzy aż do teraz armiom włoskim hetmanili; owoce ich waleczności w tym się zawarły, że Karol Włochy napadł, Ludwik zrabował, Ferdynand Aragończyk uciemiężył, a Szwajcarzy zgwałcili. Oni to wzięli sobie za regułę najpierw piechotę osławić, aby tym sposobem siebie wywyższyć, a to dlatego, bo nie mieli kraju ani utrzymania; garstka piechoty nie wystarczała dla ich pychy, zaś wielkiej jej liczby nie mieli czym żywić. Przeto wbijali się w konnicę, ponieważ niewielką jej liczbą i swoje utrzymanie zapewnili, i sławę osiągnęli. To wszystko posunięto do tej ostateczności, że w dwudziestotysięcznej armii nie było dwu tysięcy piechoty. Nadto dokładali wszelkich starań, by swoje życie ocalić, a żołnierzy uwolnić od trudów i bojaźni. I tak: nie zabijali się w bitwach, lecz więzili się bez krwi rozlewu; w nocy nie przypuszczali szturmów do nieprzyjacielskich warowni, ani też nie robili wycieczek ze swoich warowni; naokoło namiotów nie wbijali palisadów i nie kopali rowów; zimą nie obozowali w polu. Ich wojskowy porządek pozwalał na wszystko, aby tylko, jak się wyżej rzekło, trudy i niebezpieczeństwa oddalić. Przez takie postępowanie popadły Włochy w niewolę i w niesławę.\\r\\n\\r\\n\\r\\n\\r\\nRozdział 13. O wojskach pomocniczych, mieszanych i narodowych\\r\\n\\r\\nDrugi rodzaj niepożytecznego wojska są wojska pomocnicze, mianowicie jeśli zawezwiesz innego monarchę, by ze swoim wojskiem przyszedł cię ratować i bronić, jak temu niedawno uczynił papież Juliusz, który zrobiwszy pod Ferrarą smutne doświadczenie z najemnikami, udał się do Ferdynanda króla hiszpańskiego, aby mu ze swoim dopomógł wojskiem. Dla ratujących mogą te wojska użyteczne być i dobre, lecz są zawżdy szkodliwe dla poratowanych, ponieważ po przegranej jesteś zwyciężonym, po wygranej ujarzmionym. Chociaż dzieje starożytne przepełnione są w podobne przykłady, pozostanę przy Juliuszu jako całkiem świeżym. Nie mógł on gorzej postąpić, jak się oddać w opiekę cudzoziemca dla odzyskania Ferrary. Na jego szczęście zaszło niespodziane zdarzenie, że nie uczuł skutków błędu swego; bo po klęsce sprzymierzonych pod Rawenną powstali Szwajcarzy i przeciw wszelkiemu oczekiwaniu wypędzili zwycięzców, zatem Juliusz nie popadł w ręce nieprzyjaciela, bo ten został pobity, ani też w ręce swoich aliantów, gdyż innym, a nie ich orężem odniósł zwycięstwo. Bezbronni Florentczycy przywołali dziesięć tysięcy Francuzów dla zdobycia Pizy, co im więcej niebezpieczeństwa sprawiło, niżeli kiedykolwiek indziej doświadczali. Aby bronić Grecji przeciw sąsiadom, posłał cesarz z Konstantynopola dziesięć tysięcy Turków, którzy po ukończonej wojnie nie chcieli ustąpić i to było początkiem opanowania Grecji przez niewiernych. Z tego widzimy, że tylko ten wojsk pomocniczych może zażywać, kto nie chce sam zwyciężyć. Są one bowiem o wiele niebezpieczniejsze niż najemne, upadek z nimi jest gotowy, bo są zjednoczone i komu innemu podwładne. Zaś wojsko najemne potrzebuje więcej czasu ku twemu prześladowaniu i więcej sposobności, ponieważ nie stanowi jednolitego ciała i od ciebie pozbierane i płatne jest, a jego naczelnik, któregoś sam mianował, nie może w krótkim czasie do tego znaczenia przyjść, aby cię skrzywdził. Krótko mówiąc, największym niebezpieczeństwem przy najętych wojskach jest gnuśność, przy pomocniczych waleczność. Przeto każdy trochę mądry książę unikał tego gatunku wojska, a używał swoich ludzi i przegraną z nimi przenosił nad wygraną z obcymi, będąc tego przekonania, że wygrana z cudzą pomocą nie jest żadną wygraną. Nie waham się bynajmniej przytoczyć tu Cezara Borgii i jego czynów. Na czele francuskich wojsk pomocniczych wtargnął do Romanii i zajął Imolę i Forli, a nie znajdując w tym wojsku dość pewności, sądził, że najemniki będą bezpieczniejsi; wziął przeto na żołd Orsinich i Vitellich. Lecz skoro ci w następnych potrzebach swoją dwuznaczność, niewierność i niepewność okazali, rozpuścił ich także i do własnych wrócił się ludzi. Różnicę między powyższymi wojskami łatwo pojąć, skoro się zauważy znaczenie, jakie wówczas książę miał, gdy utrzymywał Orsinich i Vitellich, a wtedy, gdy własne posiadał wojsko. Dopiero wtenczas zjednał sobie ogólny szacunek, kiedy powszechnie było wiadomo, że kompletnie panuje nad swoją armią. Niechętnie opuszczam dzieje włoskie, jednakże nie mogę pominąć Hierona z Syrakuz, o którym wyżej wspomniałem. Syrakuzanie, jak to już powiedziałem, wybrali go na hetmana, a gdy w krótkim czasie poznali, że wojsko zaciężne niezdatne, ponieważ ich dowódcy równali się kondotierom włoskim, rozkazał ich, nie mogąc dłużej ani trzymać, ani rozpuścić, w kawałki posiekać, i wojnę o własnych siłach, bez cudzej pomocy, dalej prowadził. Przypomnę tu jeszcze jedno zdarzenie ze Starego Testamentu. Kiedy Dawid Saulowi ofiarował się zwyciężyć wyzywającego Goliata Filistyna, uzbroił go Saul własnym orężem, by mu dodać odwagi. Przywdziawszy go na siebie, Dawid wzbraniał się walki, mówiąc, że w tej zbroi nie może sobie dowierzać, i wolał swoją procą i puginałem z nieprzyjacielem się potykać. Streszczając, mówię tedy, że cudze wojska albo opuszczają, albo gnębią, albo też niszczą tego, który ich zawezwał. Poznał to Karol VII, ojciec Ludwika XI, a uwolniwszy Francję od Anglików szczęściem i walecznością, zaprowadził konnicę i piechotę. Jego syn i następca, Ludwik, rozpuścił piechotę całkowicie, zamiast niej sprowadził najemnych Szwajcarów, a ten błąd w połączeniu z innymi, spowodował, jak to teraz widzimy, wielkie niebezpieczeństwo dla królestwa. Kiedy bowiem król przydał znaczenia Szwajcarom i rozwiązał piechotę, jego konnica nawykła walczyć w towarzystwie Szwajcarów tak dalece, że straciła ufność, by mogła bez nich zwyciężać. Stąd poszło, że Francuzi Szwajcarom nie podołają, a bez nich nic zdziałać nie potrafią. Przeto zreformowano francuskie wojsko na mieszane, czyli na takie, które po części najemne jest, po części własne, i to wojsko jest o wiele lepsze, niżeli czysto najemne lub czysto auxiliarne, ale zawżdy o wiele gorsze od własnego. Dość na przytoczonym przykładzie, ponieważ Francja byłaby niezwyciężona, gdyby system Karola zatrzymany i dalej rozwinięty został. Tak to mędrkowatość ludzi rozpoczyna rzecz na pozór dobrą, lecz w gruncie jad chowającą, o czym już dawniej, przy suchotach mówiłem. Ten mąż stanu nie jest mądry, który wady państwa dopiero wtedy poznaje, gdy się już zakorzenią; lecz i to prawda, że dalekowidzenie jest nader rzadkim przymiotem statysty. Pierwotną przyczyną upadku Rzymu było żołdowanie Gotów, bo odtąd wątlały siły państwowe, a męstwo, co Rzymianie tracili, przelewało się na Gotów. Twierdzę więc, że egzystencja każdego państwa tak długo jest niepewna, dopóki nie posiada narodowego wojska, i tylko na łasce szczęścia pozostaje, gdyż takie państwo nie ma sił, co by je w zaburzeniach ocalić mogły. Było zawżdy zdaniem i wyrocznią mądrych ludzi, że nie masz nic słabszego i mniej stałego nad sławę tego rządu, który się nie opiera na rodzimych siłach. Narodowym wojskiem nazywamy to, które się składa z poddanych, z mieszczan i tym podobnych ludzi, każde inne jest najemne lub pomocnicze. Łatwo znaleźć najlepszy sposób utworzenia własnego wojska, jeśli się zbada wyżej podane zasady oraz zauważy, jak w tym względzie Filip, ojciec Aleksandra Wielkiego, tudzież inne republiki i monarchie postępowały.\\r\\n\\r\\n\\r\\n\\r\\nRozdział 14. Przepisy dla księcia co do wojskowości\\r\\n\\r\\nCel, myśli i całą jaźń swoją powinien każdy książę poświęcać wojnie, jej prawidłom i karności, bo ta umiejętność jedynie temu przystoi, kto do władzy powołany, i nie tylko dawne dynastie utrzymuje, ale często prywatne osoby na tron wynosi. Przeciwnie, ci książęta, którzy więcej folgowali zniewieściałości niż pilnowali wojny, postradali swe państwa, w czym najwalniejszą przyczyną była wzgarda sztuki wojennej, tak samo jak jej pielęgnowanie pomaga we władaniu państwem. Gotowość do wojny wyniosła Franciszka Sforzę ze stanu prywatnego na księcia Mediolanu, zaś jego synowie, ponieważ unikali niewczasów i trudów wojennych, z książąt zeszli do rzędu zwykłych obywateli. Brak bowiem uzbrojenia ściąga prócz innych złych skutków także pogardę na księcia, czyli ten rodzaj hańby, której, jak to niżej zobaczymy, każdy monarcha unikać powinien. Między uzbrojonym a nieuzbrojonym nie ma żadnego stosunku i nierozsądnie byłoby spodziewać się, aby uzbrojony chętnie powodował się nieuzbrojonemu lub też aby nieuzbrojony pozostał bezpieczny pośród sług uzbrojonych. Gdzie wzgarda z jednej, a podejrzenie z drugiej strony, tam zgodliwe postępowanie nie jest możebne. Książę w sztuce wojennej niebiegły ma prócz innych także to nieszczęście, że nie może na szacunek i wierność swego wojska liczyć. Dlatego nigdy nie powinien marsowej sztuki zaniedbywać, a w czasie pokoju jeszcze więcej w niej się ćwiczyć niż w czasie wojny, a to w dwojaki sposób: działaniem i rozmyślaniem. Co do pierwszego, ma w wojsku porządku i wprawy przestrzegać, sam ustawicznie polować, gdyż przez to przyzwyczai ciało do trudów i nadarza mu się sposobność dokładnego poznania kraju, składu gór, dolin i płaszczyzn, niemniej własności rzek i bagien. Te wiadomości przynoszą podwójny pożytek: najpierw poznaje się lepiej własny kraj i można go w danym razie skuteczniej bronić; po wtóre znajomość położenia jednego kraju podaje nam łatwość orientowania się w innej miejscowości, na czym wiele zależy, bo np. wzgórki, doliny, równiny, rzeki i bagna toskańskie są podobne pagórkom, dolinom itd. w innych krajach, więc topograficzna znajomość Toskanii ułatwia poznanie innego kraju. Nieposiadającemu tych wiadomości brakuje najkardynalniejszego przymiotu dobrego wodza, one bowiem nauczają nas, jak śledzić nieprzyjaciela, gdzie zająć stanowiska, którędy wojsko prowadzić, jak staczać bitwy i w którym miejscu obóz z korzyścią założyć. Do pochwał, którymi dziejopisarze Filopomena, naczelnika Achajów, obsypują, należy i ta, że w czasie pokoju ustawicznie o wojnie myślał, a chodząc z przyjacioły swymi po polach, zatrzymywał się często i roztrząsał: kto by miał korzystniejsze stanowisko, gdyby nasze wojsko na tym miejscu było, a nieprzyjaciel tam na pagórku stał? Jakby go zaczepiać, aby to ze skutkiem i w szeregu uczynić? Gdybyśmy chcieli rejterować, którędy to uskutecznić? Jak ścigać nieprzyjaciela, gdyby on się cofał? W ten sposób wykładał im mimochodem wszystkie możliwe wypadki strategiczne, słuchał ich zdania, oznajmiał swoje i dowody na nie przywodził, tak dalece, że po tych ciągłych badaniach nic się wydarzyć nie mogło, na co by nie miał zaradczego środka. We względzie umysłowego wykształcenia powinien książę historyczne dzieła czytywać i rozmyślać nad czynami sławnych ludzi, powinien dochodzić, jak na wojnie działali, badać przyczyny, dla których jedni zwyciężyli, drudzy przegrywali, aby tamte naśladować, a te unikać, przede wszystkim powinien w działaniach swoich tego doskonałego męża naśladować, którego sobie za wzór obrał, jeśli kto przed nim był chwalony i wsławiony, a którego czyny mogą być do teraźniejszych czasów zastosowane. Powiadają, że Aleksander Wielki Achillesa, Cezar Aleksandra, a Scypio Cyrusa naśladował. Znawca biografii Cyrusa, napisanej przez Ksenofonta, łatwo pojmie, czytając później życiorys Scypiona, ile sławy Scypionowi naśladowanie Cyrusa przyczyniło i że on niczego nie szczędził, by tak być czystym, uprzejmym, ludzkim i hojnym, jak Ksenofontowy Cyrus. Na tych zatrudnieniach powinien mądry książę życie trawić, w czasie pokoju nie próżnować, ale przemyślnie skarby gromadzić, których by mógł zażyć w nieszczęściu, aby przeciwności zastały go przygotowanego na wszystkie ciosy.\\r\\n\\r\\n\\r\\n\\r\\nRozdział 15. Przyczyny, dla których ludzi, mianowicie książąt, chwalimy lub ganimy\\r\\n\\r\\nMamy jeszcze roztrząsać metodę obcowania i rządu księcia, tak z poddanymi, jako też z przyjacioły, a ponieważ mi wiadomo, że wielu innych o tej samej materii pisało, obawiam się, bym nie był do zarozumiałych policzony, skoro się odważam także o niej i to w odmienny sposób traktować. Lecz postanowiwszy pisać potrzebne rzeczy dla ludzi myślących, sądzę, że jest lepiej rzeczywistą niżeli mniemaną przedstawić prawdę. Wymarzono sobie wiele republik i monarchii, jakich w całym świecie nie masz i nie widać, a różnica między tym, jak rzeczywiście żyjemy, a jak żyć jesteśmy obowiązani, tak jest wielka, że kto pierwsze zaniedbuje, a drugie wykonuje, prędzej się zniszczy niż utrzyma. Kto by zawżdy i wszędzie tylko dobrych uczynków był zwolennikiem, ten wśród mnóstwa złych ludzi musi upaść. Przeto dla własnego utrzymania przystoi każdemu księciu uczyć się być złym i z tej nauki korzystać lub nie korzystać, stosownie do potrzeby. Pomijam idealnego księcia, a zapatrując się na żywych, twierdzę, iż wszystkim ludziom, zwłaszcza monarchom, którzy nad innymi górują, właściwe są pewne przymioty, które im naganę lub pochwałę jednają. I tak: jeden uchodzi za hojnego, drugi za sknerę (skąpy w narzeczu toskańskim nazywa się ten, co zdzierstwem powiększa mienie swoje, sknera zaś nawet swego własnego nie używa), ten za dobrodzieja, ów za drapieżnika, jeden jest okrutny, drugi litościwy, jeden wiarołomny, drugi wierny, jeden zniewieściały i tchórz, drugi dziki i odważny; ten łagodny, ów hardy, ten lubieżny, tamten wstydliwy, ten szczery, ów chytry, jeden twardy, ów miękki, ten poważny, tamten płochy, jeden jest religijny, drugi niedowiarek i tym podobnie. Nie wątpię, iż każdy przyzna, że książę obdarzony dobrymi własnościami, zasłużyłby na największe pochwały; ale ponieważ natura ludzka nie dozwala, by wszystkie dobre przymioty razem mieć lub razem przestrzegać, przeto książę musi być tyle roztropny, aby potrafił uniknąć niesławy tych wad, bez których można państwo postradać, zaś innych wad, niemających takich skutków, musi się ile możności wystrzegać, w przeciwnym razie, gdyby to było niemożliwe, z mniejszym skrupułem im się oddać. Nadto nie trzeba nader troskliwie unikać złej opinii powstającej z owych ułomności, bez których ocalenie państwa jest trudne, bo zważywszy rzecz gruntownie, to są postępki, które nam się widzą cnotliwe, a wykonane sprawiają upadek; są też inne, które za wady uchodzą, a użyte przynoszą pewność i byt dobry.\\r\\n\\r\\n\\r\\n\\r\\nRozdział 16. O hojności i skąpstwie\\r\\n\\r\\nRozpoczynając uwagi nad pierwszą z powyższych własności, twierdzę, że korzystnie jest uchodzić za hojnego. Wszelako hojność staje się szkodliwa, jeśli jej przesadnie używamy, użyta zaś z umiarkowaniem i jak przynależy, nie zostanie rozgłoszona i nie uchroni od hańby skąpstwa. Chcąc sobie zjednać u ludzi imię hojnego, książę nie powinien szczędzić żadnej wystawy; lecz z drugiej strony zmarnuje tym obyczajem wszystkie zasoby i w końcu będzie zniewolony, jeśli zechce zatrzymać przymiot hojnego, przeciążać poddanych, będzie wyłącznie tylko o finansach myślał i uczyni wszystko, aby dostać pieniędzy. Następnie zaczną go właśni poddani nienawidzić, zaś inni, widząc go zubożałego, będą nim pogardzać. Swoją hojnością gdy sobie wielu naraził, a mało kogo nagrodził, sam pierwszy uczuje niedostatek i wystawi się na wszelkie niebezpieczeństwo; gdy zaś pozna swoje położenie i zechce się cofnąć, wnet go dosięgnie niesława skąpstwa. Skoro więc książę nie może być bez własnej szkody tak hojny, aby każdego na siebie zwrócić oczy, roztropność nie każe się lękać, choćby go za skąpca poczytano. Później, gdy będzie wiadomo, że przy oszczędności zwyczajne dochody państwa wystarczają, gdy będzie wiadomo, że książę może nimi wojnę prowadzić i wyprawy przedsięwziąć bez nakładania nowych podatków, wówczas będzie on od tych wszystkich za hojnego uważany, których nie zdziera, a takich jest niezmierna liczba, za sknerę zaś od tych niewielu, co nic od niego nie pobierają. Patrzyliśmy w naszych czasach, że tylko rzekome skąpcy wielkie czyny wykonywali, inni schodzili z widowni. Starając się o tiarę, papież Juliusz II udawał hojnego, lecz na wojnie z królem francuskim zapomniał o tej własności i tylko długo praktykowaną oszczędnością mógł pokryć zbyteczne wydatki i tyle wojen bez nałożenia nadzwyczajnych danin prowadzić. Gdyby teraźniejszy król Hiszpanii na imię hojnego zasłużył, nie byłby tyle czynów przedsięwziął ani wykonał. Z tych to powodów książę nie powinien się frasować, jeśli go za skąpca dlatego uważają, iż dla własnej obrony łupił poddanych, byle tylko nie zbiedniał i nie został spodlony i byle nie był zmuszony stać się zachłannym, bo ta wada należy do rzędu tych, co go przy władzy utrzymują. Zarzuci kto, że hojnością Cezar dostąpił panowania i że wielu innych tym samym sposobem najwyższe urzęda osiągnęło. Odpowiadam: albo już jesteś księciem, albo chcesz nim być. W pierwszym razie hojność jest szkodliwa, w drugim potrzeba hojnego udawać, a właśnie Cezar należał do tych, co się starali o władzę Rzymu; lecz zadzierżywszy rząd państwa, gdyby się na nim długo był utrzymał i nie umiarkował w wydatkach, całe imperium byłoby zniszczone. A gdyby kto powiedział, że wielu nader hojnych książąt sławne dzieła wojskiem swoim wykonało, odparłbym, że pieniądze, które książę wydaje, są jego, jego poddanych lub obce. W pierwszym razie powinien być oszczędny, w drugim niczego nie żałować, by uchodził za hojnego, gdyż jego wojsko utrzymując się ze zdobyczy, z rabunku i z kontrybucji, nie słuchałoby go inaczej. Co nie jest twoje lub twoich poddanych, możesz za przykładem Cyrusa, Cezara i Aleksandra do woli trwonić. Bo marnowanie obcej własności bynajmniej nie ujmuje nam sławy, owszem powiększa ją; nasze jeśli tracimy, to nam szkodzi. Hojność nie jest namiętnością, która by się sama przez się zużyła lub która by w wykonaniu traciła swoją siłę, i przez nią nie zostaniesz ani biedny, ani podły, ani też, unikając ubóstwa, nie zostaniesz znienawidzonym zdziercą. Wzgardy i nienawiści powinien każdy książę co najbardziej unikać, a tak do jednej, jak do drugiej prowadzi hojność. Zatem mądrzej jest za skąpca uchodzić, z czego tylko hańba, lecz bez nienawiści powstaje, niż się za imieniem hojnego ubiegać, a tym samym zostać zdziercą, bo to i hańbi, i nienawiść za sobą niesie.\\r\\n\\r\\n\\r\\n\\r\\nRozdział 17. O okrucieństwie i łagodności, tudzież czego lepiej: miłości czy bojaźni w narodzie doznawać\\r\\n\\r\\nW dalszym przytoczonych przymiotów rozwoju mam przekonanie, że każdy książę winien się starać o imię miłosiernego, a nie okrutnika, lecz powinien także baczyć, aby miłosierdzia źle nie zażywał. Cezar Borgia był za okrutnego trzymany, jednak zdołał Romanię zrestaurować i zjednoczyć, a tym samym zrobić z niej spokojną i wierną prowincję. Zważywszy dobrze, Borgia okaże się nam litościwszy niż lud florencki, który, by go okrutnym nie nazwano, dał zniszczyć Pistoję. Aby więc utrzymać poddanych w wierności i w jedności, nie powinien się książę troszczyć o niesławę okrutnika. Jakoż ten jest łagodniejszy, kto rzadko kary nakłada, niżeli ci, co zbytnim pobłażaniem sprawiają nierząd, a w następstwie zabójstwa lub rabunki; bo oni obrażają całe społeczeństwo, podczas gdy wyroki książęce tylko pojedynczych ludzi trafiają. Pomiędzy wszystkimi książętami nowemu księciu jest najtrudniej i prawie niepodobieństwem uniknąć nazwiska okrutnego, zwłaszcza dlatego, że nowe państwa ciągle się burzą. Przeto Dido u Wirgilego tłumaczy surowy swego nowego państwa rząd tymi słowy:\\r\\n\\r\\n\\r\\nRes dura et regni novitas me talia cogunt\\r\\nMoliri, et late fines custode tueri.\\r\\n\\r\\nWszelako książę nie powinien być łatwowierny ani zbyt pochopny i nie obawiać się lada czego, lecz z umiarkowaniem, roztropnie i po ludzku działać, aby przesadna łatwowierność nieprzezornym lub za daleko posunięte niedowiarstwo nieznośnym go nie robiły. Nasuwa się tu pytanie, co lepiej: czy być kochanym, czy też bojaźń wzniecać? Według mnie jedno i drugie jest dobre, lecz gdy ich połączenie trudnościom podlega, a jednego nie dostaje, bezpieczniej jest lęk niż miłość sprawiać. Bo w ogóle można o ludziach powiedzieć, że są niewdzięczni, niestali, obłudni, tchórze w niebezpieczeństwie i zysku chciwi; jak długo im dobrodziejstwa świadczysz, oddają ci się całkowicie, a dopóki nie ma potrzeby, ofiarują dla twej sprawy krew swoją, majątek, życie i rodzinę; lecz skoro się potrzeba zbliży, wnet robią rewolucję. Książę, co się całkiem na słowa ludzkie spuszcza i żadnych innych nie przedsięweźmie ubezpieczeń, jest zgubiony, ponieważ okupionej, a nie wielkością i szlachetnością duszy zjednanej przyjaźni, chociażeśmy na nią zasłużyli, jednak nie każdej chwili, kiedy potrzeba, możemy użyć. Mniej też robią ludzie ceremonii z obrazy człowieka, który się stara, aby był lubiany, niżeli z obrazy innego, który wznieca bojaźń. Miłość utrzymuje się węzłem wdzięczności, a niedobra natura człowieka targa ten węzeł natychmiast, gdziekolwiek zachodzi własny interes; bojaźń zaś polega na nieustannej obawie przed karą. Lecz bojaźń, którą mają przed nami, powinna być tego rodzaju, aby jeśli już nie miłość, to przynajmniej nienawiści na nas nie ściągnęła. Szerząc bojaźń, możemy uniknąć nienawiści w ten sposób, jeśli się wstrzymamy od wydzierania majątków i żon mieszczanom i poddanym. W koniecznym wypadku ukarania kogo śmiercią musimy ten krok oczywistą potrzebą uzasadnić i usprawiedliwić, a przede wszystkim musimy cudzą własność szanować, bo ludzie snadniej zapominają śmierć ojca niż utratę majątku. Zresztą nie brakuje nigdy przyczyn do konfiskaty majątków, a kto raz swoje panowanie zaprawi na rabunkach, ten znajdzie pozory do ciągłych grabieży. Zaś przyczyny rozlewu krwi są rzadsze i prędzej mogą się wyczerpać. Ale książę otoczony licznym wojskiem nie ma co dbać o niesławę okrutnika, bez czego nie da się żołnierz ani w karności utrzymać, ani należycie użyć. Do czynów Hannibala godnych podziwienia liczą i ten, że wielkie i z najrozmaitszych narodowości złożone wojska, które prowadził w obce kraje, nigdy ani w szczęściu, ani w niedoli nie podniosły rokoszu przeciw niemu, ani też się nie buntowały między sobą. Było to wynikiem nieludzkiego okrucieństwa, co mu przy innych wspaniałych cnotach uszanowanie i bojaźń zjednało; gdyby zaś nie był okrutny, inne jego cnoty same przez się nie byłyby tego skutku wywarły. Nierozważni pisarze uwielbiają czyny Hannibala, ale ganią pobudki. Na dowód, że inne cnoty bez okrucieństwa nie mogły mu w żadnym razie starczyć, niech służy Scypio, ów rzadki wzór nie tylko ówczesnych, ale wszystkich czasów, którego wojsko zrewoltowało się w Hiszpanii, co niczemu innemu, tylko zbytnej wodza łagodności przypisać należy, gdyż udzielał armii więcej wolności, aniżeli dozwalała karność wojskowa, tak dalece, że Fabius Maximus robił mu wyrzuty w senacie i nazwał go skazicielem wojsk rzymskich. Dla tej samej pobłażliwości nie ukarał Scypio swego legata za to, że zniósł Lokryjczyków, z czego znów starano się w senacie tym go tłumaczyć, że więcej jest ludzi, którzy sami nie błądzą, niżeli tych, co cudze błędy naprawiają. Usposobienie to byłoby wreszcie skaziło cześć i sławę Scypiona, gdyby był dłużej zatrzymał dowództwo; acz kiedy zostawał pod władzą senatu, nie tylko można było ten błąd pokryć, ale nadto przysporzył mu on sławy. Powracam do mego założenia i tak konkluduję: gdy miłość ludzi od ich skłonności, bojaźń zaś od postępowania księcia zależy, mądry książę powinien szukać punktu oparcia w tym, co jest jego własne, a nie w tym, co do drugich należy; i w każdym razie, jakem powiedział, starać się, aby uniknąć nienawiści.\\r\\n\\r\\n\\r\\n\\r\\nRozdział 18. Jak dalece powinni książęta słowa dochowywać\\r\\n\\r\\nWiadomo, że chwalebnie jest, jeśli książę słowa nie łamie i uczciwie, a nie chytrością żyje. Mimo to uczy doświadczenie teraźniejszego czasu, że książęta niewiele o słowo dbający i którzy umieli chytrością umysły ludzkie oszukać, wielkim podołali przedsięwzięciom i w końcu uczciwych ludzi zwyciężyli. Trzeba wiedzieć, że dwa są wojowania sposoby: jeden ustawami, drugi siłą. Tamten służy ludziom, ten zwierzętom; ale ponieważ pierwszy często nie wystarczy, więc wypada się drugiego chwytać. Przeto książę powinien dobrze znać naturę zwierząt i ludzi. Już dawni pisarze udzielali tej samej nauki, chociaż pod pokrywką, piszą bowiem, że Achillesa i wielu innych starożytnych książąt centaur Chiron piastował i wychowywał; atoli mieć za nauczyciela istotę, która na poły jest zwierzę, a na poły człowiek, nie oznacza nic innego, jeno to, że książę powinien obie natury, ludzką i zwierzęcą, należycie umieć zażyć, gdyż jedna bez drugiej nie jest trwała. Kiedy więc konieczność wymaga, aby książę potrafił zapatrywać się na zwierzęta, musi lisa i lwa naśladować; wszak lew nie obroni się przed sidłami, zarówno lis przed wilkami. Lisem trzeba być, aby się poznać na sidłach, lwem, aby przestraszyć wilków. Kto tylko lwa naśladuje, ten nie rozumie rzeczy. Roztropny książę nie może i nie powinien dotrzymać słowa, jeśliby to było ze szkodą dla niego i skoro ustały powody, które go do dania słowa skłoniły. Gdyby wszyscy ludzie byli uczciwi, rada ta nie byłaby na swoim miejscu, lecz gdy są przewrotni i na dane tobie słowo nie zważają, więc i ty nie powinieneś dotrzymać twego słowa, a nigdy nie zabraknie księciu dowodnych przyczyn ku ubarwieniu wiarołomstwa. Można by wiele nowych przykładów przytoczyć, aby okazać, ile traktatów, ile przyrzeczeń zniweczyła niewierność książąt, i że tym dalej zajdziemy, im lepiej lisa naśladujemy. Ale ten przymiot trzeba umieć doskonale zamaskować oraz być niepospolitym zmyślaczem i obłudnikiem; ludzie bowiem są do tyla dobroduszni, a chwilowa potrzeba tak dalece na nich wpływa, że zwodziciel zawżdy znajdzie tego, co się da oszukać. Powołam tu tylko jeden przykład. Papież Aleksander VI nic innego nie robił, tylko oszukiwał ludzi, nawet o czym innym nie myślał, przecie zawsze znalazł takich, którzy mu się podejść dali. Nikt też nad niego nie posiadał więcej wprawy w dawaniu przyrzeczeń i w umocnieniu tychże największymi zaklęciami, przy tym wszystkim zgoła nic nikomu nie dotrzymał; jednakowoż udawały mu się jego plany, bo dobrze znał tę stronę świata. Realnie wziąwszy, nie potrzebuje książę posiadać wszystkich powyższych przymiotów, lecz udawać, jakoby je posiadał. Śmiem nawet twierdzić, że te przymioty są nam szkodliwe, jeśli je posiadamy i wszędzie przestrzegamy, stają się zaś pożyteczne, jeśli tylko udajemy; musimy tedy umieć udawać bogobojnego, wiernego, ludzkiego, religijnego i uczciwego, a zarazem umieć być tym rzeczywiście, lecz przy tym posiadać takie ducha usposobienie, aby w razie jeśli nie trzeba być bogobojnym, wiernym etc., zdołać na wylot zmienić nasze postępowanie. Książę, mianowicie nowy, nie może zawsze tego wszystkiego przestrzegać, co inni za dobre uznają; owszem dla utrzymania państwa musi czasem działać wbrew przepisom wiary, miłosierdzia, ludzkości i religii; umysł jego musi się odmieniać stosownie do wietrznych obrotów i zmian losu, wszakże tak, aby nie przy każdej sposobności zaraz zbaczał z drogi, lecz jeśli potrzeba, aby umiał manowcami chodzić. Dlatego musi się mieć na ostrożności, aby mu się nie wymknęło z ust takie słowo, które by się nie zgadzało z pomienionymi pięcioma cnotami. Postawa jego i mowa muszą tchnąć samą pobożnością, samą rzetelnością, samą ludzkością, prawością i bogobojnością, i nic potrzebniejszego nad pozór tej ostatniej cnoty, ponieważ ludzie więcej z pozoru niż gruntownie sądzą, bo każdy ma oczy do widzenia, a mało kto umysł do zgłębiania; każdy widzi, kim się być wydajesz, lecz rzadki zauważa, kim istotnie jesteś, i nawet ten rzadki nie odważy się sprzeciwiać ogólnej opinii, która stanowi majestat państwa. W działaniach ludzi, osobliwie książąt, którzy nad sobą żadnego nie uznają trybunału, cel ostateczny jest jedyną skazówką. Książę powinien się tylko starać o zwycięstwo i o utrzymanie państwa: co do środków, te będą zawsze godziwe i każdy je pochwali; bo gmin idzie za pozorem i patrzy na koniec, a gminem świat przepełniony tak dalece, że mniejszość (rozsądniejsi) dopiero wtedy przychodzi do słowa, gdy większości zabraknie podpory. Niejeden z dzisiejszych książąt, którego lepiej, że nie wymienię, mówi ciągle o pokoju i wierności, a jednego i drugiego jest zaciętym nieprzyjacielem, i gdyby ich przestrzegał, już nieraz byłby sławę lub tron postradał.\\r\\n\\r\\n\\r\\n\\r\\nRozdział 19. Pogardy i nienawiści trzeba unikać\\r\\n\\r\\nGdy z wymienionych przymiotów o najważniejszych mówiło się obszernie, co do innych chcę być zwięzłym w wyłożeniu zasady już raz przytoczonej, że książę wszystkiego unikać powinien, co by mu nienawiść lub pogardę jednało, a ile razy o tym nie zapomni, dopnie swoich zamysłów i inne wady nie będą mu szkodzić. Powiedziałem, że zdzierstwo oraz zabór majątku i kobiet poddanych sprowadzają nienawiść na księcia, więc tego powinien się wystrzegać. Dopóki społeczeństwo ludzkie ma swoją własność i swój honor zabezpieczone, dopóty żyje w ukontentowaniu i tylko pycha niektórych zostaje do poskromienia, co wszakże wielorakimi sposoby łatwo zdziałać można. Podłym się staje, kto uchodzi za zmiennego, za lekkomyślnego; jak okręt skały, tak książę tych zdrożności powinien unikać i dołożyć starania, by ujrzano w jego czynach wielkość, odwagę, powagę i siłę; powinien nadto w stosunkach z poddanymi opinię sobie ustalić taką, że wyrok jego jest nieodwołany, aby się więc nikt nie spodziewał podejść go lub oszukać. Tym postępując trybem, książę będzie znakomity i przeciw niemu niełatwo podnieść rewolucję lub z wojskiem go napaść, ponieważ rozumieją o nim, że posiada wyborne zdolności i poważanie w narodzie. Dwojaki rodzaj obawy może księcia dotknąć: wewnętrzna przed własnymi poddanymi, zewnętrzna od obcej potencji. Dobrym wojskiem a prawdziwymi przyjacioły obroni się przeciw inwazji; jak długo trwa spokój zewnętrzny, spokojnie także wewnątrz, wyjąwszy, gdy rewolucja wybuchnie; zaczepi go kto z zagranicy, to wytrzyma każdy atak, jeśli żyje i działa według moich przepisów i rąk nie opuści, jakem o Spartaninie Nabisie mówił. Ale właśni poddani mogą nawet podczas zewnętrznego spokoju potajemnie spiskować, przeciwko czemu li tylko unikaniem wszystkiego, co by nienawiść lub pogardę ściągnąć mogło, i przez zadawalnianie życzeń narodu można się ubezpieczyć, jakem to już obszernie wyłożył. Unikanie powszechnego znienawidzenia lub pogardy jest jednym z najskuteczniejszych środków przeciw spiskom, bo każdy rewolucjonista myśli, że śmierć księcia zaspokoi lud; lecz gdy zmiarkuje, że tym aktem lud się obruszy, nie będzie się za nim uganiał, gdyż niezliczone są trudności dla partii rewolucyjnej. Albowiem doświadczenie uczy, że z wielu przygotowanych rewolucji mało się która udała, bo nie samemu, lecz w towarzystwie i to w towarzystwie malkontentów można podnieść sztandar przeciw rządowi; zwierzając się zaś jednemu z nich, podajesz mu sposobność przez zdradę wielką osiągnąć nagrodę; bo gdy w zdradzie widzi zysk pewny, a w zamysłach rewolucjonistów niepewność i wielkie niebezpieczeństwo, wtenczas tylko zostanie ci wiernym, jeśli jest twoim osobliwym przyjacielem lub zagorzałym księcia nieprzyjacielem. Krótko mówiąc: knowaniom rewolucyjnym towarzyszy obawa, zazdrość i zatrważająca podejrzliwość przed karą, podczas gdy rząd ma za sobą majestat księcia, ustawy, obronę przyjaciół i państwa, a jeśli się do tego życzliwość ludu przyłączy, wtedy niepodobna, aby jaki zapaleniec rozpoczął rewolucję. Zwykle tylko przed udaniem się spisku zostają sprzysiężeni w obawie; lecz w razie, jeśli lud nie jest po ich stronie, trwa ta obawa nawet i po wybuchu, gdyż żadnego dla siebie nie widzą schronienia. Mógłbym tu przytoczyć liczne przykłady, ale ograniczę się tylko do jednego z dziejów ojczystych. Hannibal Bentivoglio książę Bolonii, a dziad teraźniejszego księcia Hannibala, został w powstaniu przez partię Canneschich zamordowany, nikogo prócz księcia Jana, który jeszcze w pieluchach był, nie zostawiwszy. Wnet powstał lud i wymordował wszystkich Canneschich. Uczynił to z przywiązania do rodziny Bentivogliów, które podtenczas w Bolonii do tego stopnia urosło, że gdy po śmierci Hannibala nikogo nie było, co by mógł ster państwa objąć, Bolończycy, słysząc, że jakiś potomek Bentivogliów we Florencji przebywa i tamże za syna kowala uchodzi, udali się do Florencji i poruczyli mu rząd państwa, którym tak długo kierował, dopóki książę Jan nie osiągnął przyzwoitego wieku. Powtarzam więc, że książę nie ma się czego spisków obawiać, jak długo mu lud sprzyja; lecz jeśli lud jest nieprzychylny i nienawidzi go, wówczas wszystkich i wszystkiego musi się lękać. Było też zawżdy pierwszym tak dobrze urządzonych państw, jak i przezornych książąt staraniem, aby z jednej strony nie przywieść do rozpaczy panów, z drugiej strony lud zaspokoić i zadowolnić, i to jest najważniejsze zadanie dla każdego księcia. Między państwa, które za naszych czasów są dobrze urządzone i administrowane, należy policzyć Francję. Posiada ona mnóstwo ustaw pożytecznych, od których dependuje wolność i pewność króla, przede wszystkim należy tu parlament i jego władza. Znał dokładnie ustawodawca francuski dumę i zuchwałość panów, poznał też niezbędną potrzebę, by ich okiełzać; po stronie ludu znał także jego nienawiść ku panom, wypływającą z bojaźni, i chciał ten lud, lecz nie wyłącznym króla staraniem, zabezpieczyć. By więc uniknąć złej chęci magnatów, jeśliby lud wspierał, lub ludowej nienawiści, gdyby trzymał stronę magnatów, ustawodawca postanowił trzeciego sędziego, który by mógł bez przyłączenia się tronu poskramiać jedną stronę, a bronić drugiej. Nic lepszego i mędrszego nie było można wymyślić ku zabezpieczeniu króla i państwa. Stąd wypływa ważna dla książąt nauka, aby surowość przez innych, łaskę zaś sami bezpośrednio wyrządzali. Dalej twierdzę, że książę powinien szanować panów, ale też starać się, aby u ludu nie był znienawidzony. Biografie cesarzów rzymskich, zwłaszcza tych, którzy pomimo wybornych rządów i niezwykłej ducha potęgi, w rewolucjach władzę, a czasem i życie postradali, zdają się zbijać wyłożone zasady. Temu zapobiegając, opiszę charakter niektórych cesarzów, wskażę przyczyny ich upadku, bynajmniej podanych wyżej przepisów nie wzruszające, i zbadam ważniejsze ustępy z ich dziejów. Szereg imperatorów od Marka Filozofa do Maksymina mieści w sobie Marka, syna jego Kommodusa, Pertynaksa, Juliana, Sewera, Antonina, tegoż syna Karakallę, Makryna, dalej Heliogabala, Aleksandra i Maksymina. Przede wszystkim wypada tu zrobić ogólną uwagę, że kiedy w innych państwach ściera się tylko duma panów z zuchwalstwem ludu, cesarze rzymscy mieli prócz tego jeszcze trzecią niepomniejszą trudność do zwalczenia, mianowicie: okrucieństwo i chciwość wojska, okoliczność tyle trudną, że niejednemu cesarzowi upadek zgotowała, ponieważ nie jest łatwo wojsko i lud razem zadowolnić; lud bowiem kocha księcia umiarkowanego, wojsko zaś marsowego, a przy tym naprzeciw ludu zuchwałego, okrutnego i drapieżnego, aby mogło podwójny żołd pobierać, nasycić swoją chciwość i zadowolnić okrucieństwo. Stąd pochodzi upadek każdego cesarza, który ani swoją naturą, ani fortelami nie zdołał wzniecić zaufania, że potrafi wszystko na wodzach utrzymać. Doświadczywszy trudności tych dwóch stronnictw politycznych, wielu cesarzy z prywatnego pochodzących stanu, starało się wojsko zadowolnić, nie dbając o znieważenie ludu. I nie mogli działać inaczej. Boć kiedy nienawiść jest nieuchronnym udziałem książąt, niechże przynajmniej zapobiegają, aby ta nienawiść nie była ogólna, a gdyby tego w żaden sposób nie można dopiąć, niech unikają nienawiści tej partii, która jest silniejsza. Cesarze nowo wybrani, a tym samym nadzwyczajnych potrzebujący względów, chętniej przestawali z wojskiem niż z ludem, co im jednak tylko wtedy pomogło, jeśli zdołali także między ludem partię sobie zjednać. Iż tedy Marek, Pertynaks i Aleksander byli cesarze łagodni, sprawiedliwi, nieokrutni, ludzcy i łaskawi, wszyscy prócz Marka smutnie skończyli. On jeden żył i umarł w największym poszanowaniu, albowiem nie z łaski wojska lub ludu, ale z prawa dziedzictwa na tron wstąpił; nadto posiadał wiele szacownych cnót, utrzymywał fakcje w przynależnych karbach i nigdy nie był znienawidzony ani pogardzony. Lecz Pertynaks, wyniesiony na tron przeciw woli wojska nawykłego za rządów Kommodusa do rozpusty, chciał w nim zaprowadzić porządek. To nie podobało się wojsku i stąd nienawiść, potem wzgarda na jego wiek podeszły, wreszcie upadek Pertynaksa, który zaledwie zaczął panować; nowy dowód, że tak dobrymi, jak złymi postępki można na siebie nienawiść ściągnąć, i że książę, jak to wyżej powiedziałem, jest często zmuszony dla utrzymania państwa zaniechać dobrych czynów, bo jeśli którakolwiek fakcja z rządem trzymająca, bądź lud, bądź wojsko, bądź arystokracja zepsuciu podpadnie, książę musi się jej przymilać i ją zadowalać, a wtedy dobre postępowanie tylko mu zaszkodzi. Aleksander zaś był tyle dobry, że między innymi jego czynami i ten wymieniają, iż przez ciąg czternastoletniego panowania nikogo bez wyroku nie kazał stracić. Mimo to ściągnął na siebie pogardę, bo go trzymano za niewieściucha, którym matka rządziła; wojsko zrobiło spisek i zamordowało tego cesarza. Przystępuję teraz do życiorysów Kommodusa, Sewera, Antonina, Karakalli i Maksymina. Byli to cesarze rabusie i okrutnicy, którzy aby tylko wojsku dogodzić, wszelkimi sposoby lud nękali i każdy z nich, prócz Sewera, smutny miał koniec. Sam tylko Sewer mógł przy swej waleczności, gdyby nie stracił przychylności wojska, szczęśliwie rządzić, chociaż nawet lud uciskał; albowiem jego cnoty zjednały mu tak wysokie poważanie w wojsku i u ludu, że tamto szacunkiem i zadowolnieniem, ten zdziwieniem i osłupieniem został napełniony. A ponieważ wszystkie czyny tego nowego księcia wielkością były nacechowane, wykażę pokrótce, jak misternie umiał naśladować lisa i lwa, czego właśnie, jakem powyżej mówił, każdemu księciu potrzeba. Poznawszy gnuśność cesarza Juliana, Sewer namówił wojsko, któremu w Sklawonii przewodniczył, do marszu na Rzym, aby, jak mówił, pomścić śmierć Pertynaksa, zabitego przez pretorianów. Tym pozorem zamaskował żądzę panowania, ruszył z wojskiem, i nim się dowiedziano o jego pochodzie, stanął we Włoszech. Senat z bojaźni obwołał go cesarzem w Rzymie, Juliana zaś zamordowano. Po tych początkach pozostawały Sewerowi, by całe państwo owładnąć, dwie trudności: jedna w Azji, gdzie Niger, naczelnik wojsk tamecznych, cesarzem dał się ogłosić; druga na Zachodzie z Albinem, który się także o tron starał. W tych stosunkach uznał Sewer za rzecz niebezpieczną razem przeciw obydwom po nieprzyjacielsku wystąpić, postanowił więc uderzyć na Nigra, a oszukać Albina. Pisze tedy do Albina, jakoby go senat za cesarza wybrał i że tę godność z nim podzielać chce, nadaje mu tytuł cesarza i stosownie do uchwały senatu mieni się jego kolegą. Temu wszystkiemu uwierzył Albin. Tymczasem Sewer zwyciężył i stracił Nigra i tym samym uspokoił wschodnią część państwa. Powróciwszy do Rzymu, uskarżał się w senacie na Albina, że niepomny na doznane dobrodziejstwa, zdradziecko dybał na jego życie, przeto musi go, jako niewdzięcznika, ukarać. Rzeczywiście poszedł do Francji, gdzie go państwa i życia pozbawił. Po dokładnym zbadaniu czynów tego cesarza, trzeba przyznać, że był on najodważniejszym lwem, a przy tym najchytrzejszym lisem, którego lud się obawiał i szanował, a wojsko dość lubiło; toż nie będzie zastanawiać, że nowy ten władca utrzymał się na tak obszernym państwie, ponieważ niezmierna jego sława broniła go od nienawiści u ludu, którą przez zdzierstwo mógł na siebie ściągnąć. Syn jego, Antonin, posiadał także wyborne przymioty, dla których go lud podziwiał, a wojsko ceniło; był to bowiem żołnierz wytrwały na wszelkie niewczasy, nielubiący ani wykwintnego jadła, ani innych wygódek i z tej przyczyny od całego wojska lubiany; acz gdy dogadzając swej niesłychanej dzikości i srogości, niezliczonymi mordy wielką część ludu w Rzymie, a wszystkich w Aleksandrii zgładził, cały świat zaczął go nienawidzić, a otaczające cesarza osoby poczęły się obawiać tak dalece, że setnik zamordował go wśród wojska. Nasuwa się tu uwaga, iż gwałtownej śmierci, jaką rozmyślny i uparty człowiek przygotowuje, książęta wprawdzie nie mogą uniknąć, bo każdy może to wykonać, kto mało ceni własne życie; lecz także nie mają się bardzo czego lękać, gdyż tacy ludzie są wielką rzadkością. Niech się tylko nie dopuszczają zbytnej obelgi naprzeciw swoim doradcom i nie naśladują Antonina, który zamordowawszy sromotnie brata wspomnionego setnika, codziennie mu groził, a przecie z szeregów przybocznej gwardii nie oddalił. Zapamiętałe i zgubne postępowanie odniosło swoją zapłatę. Co do Kommodusa, temu jako synowi Marka utrzymanie odziedziczonego państwa byłoby z łatwością przyszło, gdyby postępował torem ojca i zadawalniał lud i wojsko; lecz z natury okrutny i zwierzęcy schlebiał tylko wojsku i zrobił je rozpustnym w zamiarze, aby mógł lud zdzierać; z drugiej strony nie umiał utrzymać powagi, gdyż często w teatrach stawał do walki z gladiatorami i innych dla cesarskiego majestatu zelżywych dopuszczał się czynów, czym się przed wojskiem tak spodlił, iż znienawidzony od jednych, a pogardzony od drugich, został zamordowany. Pozostaje mi opisać charakter Maksymina. Był to żołnierz duszą i ciałem, którego wojsko wtedy na tron wyniosło, gdy zbrzydziwszy sobie zniewieściałość Aleksandra, o którym powyżej była mowa, zamordowało go. Atoli Maksymin niedługo trzymał berło i z dwóch przyczyn został znienawidzony i pogardzony: raz dla niskiego pochodzenia, w Tracji bowiem owce pasał (co wszystkim było wiadome i wszystkich obrażało), po wtóre, że na początku panowania zwlekał pochód do Rzymu i odkładał objęcie najwyższej władzy, i że się okazał nader okrutny, wykonawszy przez swoich namiestników mnogie barbarzyństwa tak w Rzymie, jak po całym imperium. Pogarda dla niskiego rodu z jednej a nienawiść z powodu bojaźni przed dzikością z drugiej strony, poruszyły cały świat przeciw niemu w ten sposób, że najpierw Afryka, później senat i lud rzymski, wreszcie całe Włochy zaczęły spiskować. Przyłączyło się do tego własne jego wojsko, które doznawszy trudności przy oblężeniu i szturmowaniu Akwilei, nadto sprzykrzywszy sobie okrucieństwo monarchy, zamordowało go tym śmielej, iż widziało, że mnogich ma nieprzyjaciół. Nie będę mówił o Heliogabalu, ani o Makrynie, ani o Julianie, którzy dla swych podłości prędko się zużyli, ale w końcu niniejszego rozdziału robię uwagę, iż tegocześni książęta doznają mniejszych trudności w zadowalaniu wojsk swoich, bo chociaż ich żądze i teraz trzeba uwzględniać, można to jednak snadniej uskutecznić, ponieważ teraźniejsze armie są nowo utworzone i nie starzeją się w prowincjach, jak to właśnie w rzymskim państwie bywało. Jeśli polityka w starożytności wymagała, aby więcej wojsku niż ludom schlebiać, działo się to dlatego, bo w wojsku było wówczas więcej siły niż w ludzie; teraz zaś, gdy stan rzeczy się zmienił i lud więcej jak wojsko znaczy, wszyscy książęta, prócz Turcji i sułtanatu egipskiego, powinni bardziej lud niż wojsko mieć na pieczy. Utrzymując stałego wojska dwanaście tysięcy piechoty i piętnaście tysięcy jazdy, od czego pewność i potęga państwa zawisły, cesarz turecki musi z pominięciem wszelkich względów, naprzeciw swoim ludom, starać się o przyjaźń wojska. Podobnie rząd Egiptu, będąc państwem na wojsku opartym, nie może uwzględniać życzenia ludu, tylko musi się powodować wolą wojska. Egipt jest to państwo osobliwe i całkiem różne od innych państw; ma tylko podobieństwo z państwem papieża. Nie można go nazwać dziedzicznym, gdyż nie dziedziczą w nim i nie panują synowie zmarłego księcia, ale ci, których uprzywilejowana kasta na to wybierze; nie jest on także nowym państwem, bo ustawa rządowa jest starożytna i nie zachodzą w nim żadne trudności nowym właściwe państwom, bo chociaż nowych książąt obierają, forma rządu zostaje niezmienna, tak jak gdyby elekt z prawa dziedzictwa obejmował władzę.\\r\\n\\r\\nZ treści tego rozdziału łatwo się przekonać, iż nienawiść i pogarda spowodowały upadek wspomnionych cesarzów, tudzież, że ich działanie w ten lub w ów sposób jednym wychodziło na dobry, a drugim na zły koniec. Chęć naśladowania Marka, który odziedziczył cesarstwo, okazała się dla Pertynaksa równie niepożyteczna jak szkodliwa, bo obydwa byli nowymi książętami; tak samo naśladowanie Sewera byłoby zgubne dla Karakalli, Kommodusa i Maksymina, ponieważ mu w cnotach nie wyrównali. Za tym idzie, że nowy książę nie może naśladować czynów Marka ani też mu potrzeba wstępować w ślady Sewera, lecz od Sewera powinien przejąć, jak założyć fundamenta swemu państwu, a dzieje Marka niech mu wskażą stosowne i chlubne środki do utrzymania państwa, które już jest ustalone i niewzruszone.\\r\\n\\r\\n\\r\\n\\r\\nRozdział 20. Czy warownie i inne przez książąt używane bezpieczeństwa środki są pożyteczne, czy szkodliwe\\r\\n\\r\\nRóżnymi sposoby starali się książęta wzmocnić państwa swoje: jedni rozbrajali poddanych, drudzy wzniecali waśnie w podbitych krajach, inni umyślnie lud zniechęcali ku sobie, znów inni kaptowali niechętnych; jedni wznosili, drudzy burzyli i niszczyli warownie, a chociaż wszystkich tych środków nie można stanowczo osądzić bez uwzględnienia stosunków kraju, w którym mają być zaprowadzone, wszelako nieco obszerniej pomówię o tej materii. Nigdy nowy książę nie rozbraja swoich poddanych, owszem powinien ich uzbroić, jeśli przedtem broni nie mieli, ponieważ uzbrojenie ludu przymnaża sił księciu, z niechętnych robi wiernych, a poddanych przekształca na zwolenników; ale gdy wszystkiego ludu nie można uzbroić, dość na przychylności tych, którym się da oręż do ręki, bo resztę mieszkańców łatwo sobie ubezpieczyć, a skoro uzbrojeni poznają różnicę obchodzenia się z nimi, tym samym będą zobowiązani księciu, zaś nieuzbrojeni zaspokoją się tą uwagą, że czyje niebezpieczeństwo i obowiązki są większe, ten także na większe zasługuje poważanie. Każde odjęcie broni jest początkiem obrazy ludu i dowodem, że nie ufamy jego waleczności lub wierności, a gdy państwo w stanie bezbronnym pozostać nie może, trzeba się uciekać do wojska najemnego, o którym powyżej była mowa, i chociażby nawet takie wojsko było dobre, nigdy nie obroni księcia przed możnym nieprzyjacielem, ani przed niechętnymi poddanymi. Przeto powtarzam, że każdy nowy książę w nowym państwie zajmował się uzbrojeniem ludu, jak tego mnogie w dziejach mamy przykłady. Lecz jeśli książę nabędzie nowe prowincje i chce takowe do swego dawnego państwa przyłączyć, wówczas trzeba te prowincje rozbroić i tylko tym mieszkańcom broń pozostawić, którzy podczas okupacji byli jego zwolennikami, a nawet i tych trzeba z wolna i nieznacznie zdelikacić i zdenerwować, i tak wszystko urządzić, aby siła zbrojna koncentrowała się w weteranach dawnego państwa. Nasi przodkowie i ci, którzy za biegłych uchodzili polityków, zwykli byli mawiać, że Pistoję fakcjami, a Pizę fortecami można w ryzach utrzymać, i dla łatwiejszego panowania podniecali domowe kłótnie w Pistoi. Mogło to być dobre wtedy, gdy Italia była na równe części podzielona, ale wątpię, aby teraz dał się ten system zastosować, owszem jestem zdania, że kłótnie nigdy niczego dobrego nie sprawią i zwaśnione miasta upadają szybko, skoro nieprzyjaciel nadciągnie, bo wtedy słabsza strona połączy się z cudzoziemcem, a strona, czyli partia silniejsza nie potrafi sama jedna oporu stawić. Z tych powodów, zdaje mi się, utrzymywali Wenecjanie po swoich miastach partie gwelfów i gibelinów, a chociaż rozlewu krwi między nimi nie dopuszczali, wszelako podniecali ich waśnie, w tym celu, aby te partie, zajęte domowymi kłótniami, nie przemyśliwały nad powstaniem przeciw Wenecjanom. Ale sztuka nie udała się, bo zaledwie pobito Wenecjan pod Vajlą, wnet jedna z owych partii zniszczyła ich państwo. Jeśli jaka władza forytuje swary domowe między mieszkańcami, jest to dowodem słabości rządu i żaden silny książę nie zezwoli na takie postępowanie, gdyż tylko w czasie pokoju sprawia ono niejakie ułatwienie w zarządzie poddanymi, zaś w czasie wojny na nic się nie przyda i jest zawodne. Nie ulega wątpliwości, że zwyciężone trudy i zawody przysparzają sławy książętom i zwykle dzieje się, iż kiedy los chce wywyższyć jakiego nowego księcia, który więcej potrzebuje sławy niż książę dziedziczny, podburzy nieprzyjaciół przeciw niemu, aby mu dać sposobność zwyciężyć ich i wzbić się w potęgę. Stąd wyrodziło się zdanie, że mądry książę powinien gdzie tylko może, bodaj fortelami, nieprzyjaciół wynachodzić, aby mieć komu rogi utrzeć i tym samym sławy sobie przyczynić, albowiem trwalszą wierność i więcej pożytku znachodzili wszyscy, a szczególniej nowi książęta, u takich ludzi, którzy zrazu byli ich przeciwnikami lub przynajmniej zostawali w podejrzeniu, niżeli u innych, co natychmiast czołem przed nimi bili, czego także Pandolfo Petrucci, książę Sieny doświadczał. Lecz o tym nie można ogólnikami rozprawiać, gdyż wszystko w tej mierze zależy od okoliczności; dokładam jedynie tę uwagę, że ludzi nowemu rządowi nieprzychylnych, ale do utrzymania się na swoim stanowisku jego pomocy potrzebujących, nader łatwo można przejednać, ponieważ ci, poznawszy, że im potrzeba naprawić złą o sobie opinię, sami się księciu z wiernością oświadczą i książę będzie z nich mieć więcej pożytku niż z innych, co z początku pieczołowici, później stają się niedbali. Dalsze badanie tego przedmiotu wymaga, abym przypomniał monarchom nowe prowincje za pomocą niektórych krajowców nabywającym, żeby dokładnie zważyli przyczyny, dla których ci krajowcy zostali ich zausznikami; a jeśli w tych przyczynach nie tyle przychylność ku nowemu księciu, co nieukontentowanie z dawnego rządu rolę odgrywa, wiele trzeba zachodu, aby ich sobie upewnić, gdyż niepodobna wszystkie ich żądania zadowolnić. Zlustrowawszy należące tu wypadki z dawnej i z nowszej historii, przekonamy się, że snadniej zjednać tych, którzy sprzyjając dawniejszemu rządowi, opierali się nowemu, niżeli malkontentów, co łącząc się z najezdnikiem, ułatwili zabór kraju. Jest zwyczajem książąt dla pewności państwa budować fortece, bądź aby wewnętrznego nieprzyjaciela na wodzach trzymać, bądź też aby mieć schronienie przed obcym najazdem. Zwyczaj ten pochwalam, bo jest starożytny; wszelako zdarzyło się za dni naszych, że Mikołaj Vitelli dwie fortece zburzył, aby utrzymać Castello; toż Guido Ubaldo, książę z Urbino, odzyskawszy swoje państwo, z którego Cezar Borgia go wyzuł, wszystkie warownie po całym kraju z ziemią zrównał w tym przekonaniu, że bez nich łatwiej się utrzyma. Nie inaczej uczyniła rodzina Bentivogliów za powrotem swoim do Bolonii. Musimy przeto wnioskować, że fortece raz są pożyteczne, a drugi raz szkodliwe; w jednym miejscu ułatwiają, w drugim utrudniają obronę i ogólną w tej mierze zasadę sformowałbym tak: książę, który więcej się lęka swego narodu niż cudzoziemców, powinien stawiać fortece; przeciwnie, kto więcej cudzoziemców niż narodu się obawia, temu fortec nie potrzeba. Żadne zaburzenie nie sprawiło i nie sprawi tyle walk dla rodziny Sforzów, co zamek w Mediolanie zbudowany przez Franciszka Sforzę. Najpewniejszą fortecą jest ta okoliczność, aby nie być znienawidzonym, bo tego forteca nie obroni, kogo naród nienawidzi, a naród, chociaż mu się broń odbierze, zawsze znajdzie pomoc u cudzoziemców. Żadnemu księciu w tych czasach fortece pożytku nie przyniosły, tylko jednej hrabinie di Forli, po śmierci hrabiego Girolamo, jej męża; gdyż schroniwszy się do nich przed rozjuszonym ludem, oczekiwała nadejścia posiłków z Mediolanu, by odzyskać władzę, a okoliczności były tego rodzaju, że cudzoziemiec nie mógł wesprzeć powstańców. Lecz później, skoro Cezar Borgia zaczął ją atakować, a wrogi naród z cudzoziemcami jedną rękę zrobił, okazało się, że i jej na nic się fortece nie przydały. Hrabina byłaby lepiej na tym wyszła, gdyby jej lud nie był nienawidził, niż na tym, że fortece miała. Wszystko tedy razem skombinowawszy, pochwalam zarówno tych, co warownie stawiają, jak i tych, co nie stawiają, lecz ganię każdego, kto ufając warowniom, nie troszczy się o nienawiść w narodzie.\\r\\n\\r\\n\\r\\n\\r\\nRozdział 21. Jak się powinien książę zachować, aby uzyskał dobre imię\\r\\n\\r\\nŻadna rzecz nie jedna tyle szacunku dla księcia, co przedsięwzięcie wielkich czynów i dawanie z siebie rzadkich przykładów, jak to widzimy na Ferdynandzie z Aragonii, teraźniejszym królu hiszpańskim, którego można nazwać nowym księciem, albowiem ze słabego królika wyniósł się przez sławę i wziętość na pierwszego monarchę w chrześcijaństwie. Wszystkie dzieła jego są największego rozmiaru, a niektóre z nich nadzwyczajne. Panowanie swoje rozpoczął oblężeniem Granady i tym czynem swoje państwo ugruntował. Zrazu działał bez pośpiechu, nie obawiając się przeszkody, ponieważ baronowie kastylijscy byli wojną zajęci, przeto nie mogli myśleć o formach politycznych; tymczasem sława Ferdynanda i jego władza nad nimi wzrastały bez ich wiedzy. Funduszami Kościoła i ludu utrzymywał wojsko, które, zahartowane długą wojną, niemało się później do jego sławy przyczyniło; aby zaś coraz większe podejmować dzieła, zastawiał się zawsze celem religijnym, a wypędzając ze swego państwa Maurów, których pierwej obdarł, dał cudny i rzadki przykład bogobojnego okrucieństwa. Pod tym samym płaszczykiem podjął wyprawy do Afryki, do Włoch, a w końcu do Francji, i wszystkie swoje dzieła w ten sposób przedsiębrał, że umysły swoich poddanych trzymał w ciągłym naprężeniu i oczekiwaniu, a jeden czyn po drugim tak raptownie następował, iż nie było czasu oporu mu stawić. Toż rzadkie przykłady wewnętrznej administracji państwa są niemałą zaletą dla księcia, jak to opowiadają o Bernabie z Mediolanu. Ktokolwiek w prywatnym życiu dopuści się nadzwyczajnej cnoty lub występku, powinien być premiowany lub karany, gdyż ludzie radzi o tym rozmawiają; lecz przede wszystkim sam książę powinien się o to starać, aby każdy jego czyn okazywał męża wielkiego i wykończonego. Jego powaga zyskuje także przez otwarte działanie, zwłaszcza jeżeli się deklaruje otwartym przyjacielem lub nieprzyjacielem i bezwarunkowo czyjąś stronę popiera. Taki zawsze lepiej na tym wyjdzie niż neutralista; bo jeśli dwóch jego sąsiadów rozpocznie między sobą walkę, dwojaki może zajść wypadek: albo ten z nich, który drugiego zwycięży, będzie neutraliście niebezpieczny, albo nie. Tak czy siak, zawżdy jest korzystniej połączyć się z jedną stroną i wziąć udział w wojnie. W pierwszym bowiem wypadku neutralista idzie na łup zwycięzcy, z czego także zwyciężony cieszy się i jest kontent, nie mając żadnego powodu ani względu, by neutraliście dopomógł albo go bronił. Zwycięzca nie cierpi dwuznacznych przyjaciół lub takich, którzy mu w potrzebie nie pomagają, a zwyciężony odpycha od siebie neutralistę jako tego, który nie chciał się uzbroić i losu jego podzielać. Kiedy Etolowie posłali Antiocha do Grecji, aby Rzymian wypędził, Antioch namawiał Achajów, zostających w przyjaźni z Rzymianami, do zachowania neutralności, Rzymianie zaś żądali od nich zbrojnej pomocy. Zwołano senat achajski do narady w tym przedmiocie, i gdy Antiocha poseł przemawiał za neutralnością, odparł mu w te słowa rzymski wysłaniec: „Zachowanie neutralności w teraźniejszej wojnie wskazano tu jako najlepszą i najkorzystniejszą politykę dla Achajów. Przeczę temu i twierdzę, że nic zgubniejszego nad takie zdanie, ponieważ nie wdając się do wojny, zostaniecie na łasce zwycięzcy i nie zasłużycie sobie ani na wdzięczność, ani na sławę”. Zwykle się dzieje, że nieprzyjaciel prosi nas o zachowanie neutralności, przyjaciel o zbrojną pomoc; jeżeli więc jaki książę nie posiada dość odwagi, i dla uniknienia bliskiego niebezpieczeństwa deklaruje się zostać neutralnym, ten książę może być pewnym swego upadku; przeciwnie, jeśli się śmiało i mężnie za jedną stroną oświadczymy, wówczas sprzymierzony z nami zwycięzca zachowa dla nas wdzięczność i miłość nawet i w takim razie, gdyby był silniejszy od nas i my na jego łasce pozostali, bo ludzie nie są do tyla nieuczciwi, aby swoim pomocnikom niewdzięcznością odpłacali, również zwycięstwa nigdy nie są zupełne i nie zwalniają zwycięzców od jakichkolwiek, a najmniej od względów sprawiedliwości. Przegra zaś twój sprzymierzeniec, to i w takim razie nie opuści cię, lecz, ile sił jego, będzie ci pomagał i zawsze masz w nim towarzysza losu, a los, skory do zmiany, łatwo może ci przyjazne oblicze pokazać. Ale nawet w drugim z pomienionych wypadków, mianowicie jeśli walczące potęgi są tego rodzaju, iż zwycięzcy nie mamy się czego obawiać, nawet, mówię, w takim wypadku, rozsądek polityczny żąda po nas czynnego udziału; albowiem stronę, którą przy naszej neutralności zwyciężono, możemy poratować, a ta strona, jeśli zwycięży, zostanie na naszej łasce; zwyciężyć zaś musi, skoro jej tylko pomoc damy. Na tym miejscu robię uwagę, że książęta, wyjąwszy wypadek koniecznej potrzeby, powinni się wystrzegać takich sojuszów, gdzie słabszy łączy się z silniejszym, bo jeśli silniejszy zwycięży, słabszy zostaje na jego łasce, a właśnie tego powinni książęta najmocniej unikać, aby nie być na cudzej łasce. Nie przestrzegając tych zasad, Wenecjany bez nagłej potrzeby zawarli sojusz z Francją przeciw księciu Mediolanu i tym sposobem upadek sobie zgotowali. Lecz jeśli podobnego związku w żaden sposób nie można uniknąć, jak to np. wydarzyło się Florentczykom, gdy papież z Hiszpanami najechał Lombardię, wówczas trzeba się łączyć i postępować według powyższych reguł. Żadne bowiem państwo nie jest pewne swej polityki, owszem musi na dwóch stołkach siedzieć, ponieważ leży to w naturze rzeczy, że czym więcej staramy się wybrnąć z jednej niedogodności, tym snadniej wpadamy w drugą, i cała mądrość na tym się zasadza, aby znać wszystkie niedogodności i wybrać z nich co najmniejszą. Książę powinien być także miłośnikiem cnoty i wszystkich poważać, co w bądź jakim zawodzie celują; dalej powinien obywateli kraju, czy to kupców, czy ziemianów, w ogóle wszystkie warstwy zachęcać do spokojnego pełnienia swoich zatrudnień, aby właściciel ziemski z bojaźni utraty majątku nie odciągał się od upiększenia swych posiadłości lub handlarz, lękając się podatku, nie odwlekał otwarcia sklepu; przeciwnie, powinien książę nagrody przyznawać celującym mieszkańcom i w ogóle każdemu, kto tym lub owym sposobem stanie się użyteczny dla miasta lub państwa. Nadto powinien książę w stosownych porach roku wyprawiać narodowe festyny i widowiska, a ponieważ zatrudnienia lub rodowód dzielą ludność na różne klasy, cała powszechność winna być na uwadze księcia, on zaś ma czasem odwiedzać zgromadzenia i dawać przykłady ludzkości i hojności, lecz przy tym wszystkim nie naruszać, ale przestrzegać majestatu swego dostojeństwa.\\r\\n\\r\\n\\r\\n\\r\\nRozdział 22. O ministrach\\r\\n\\r\\nNader ważnym zatrudnieniem książąt jest wybór ministrów, którzy są dobrzy, jeśli książę mądry, źli, jeśli nim nie jest; i najpewniejszy domysł o rozumie stanu jakiego księcia możemy powziąć z tego, jakimi ludźmi otacza się. Książę, który około siebie trzyma ludzi zdolnych i uczciwych, może uchodzić za rozsądnego, ponieważ poznał się na nich i nie dopuścił, aby się z czasem zepsuli; lecz jeśli ci ludzie są złego usposobienia, o zdolnościach tego księcia nie możemy mieć dobrego mniemania, skoro popełnił błąd przy wyborze swoich powierników. Ktokolwiek znał Antoniego z Venafro, ministra Pandolfa Petrucciego, księcia Sieny, musiał Petrucciemu nader wiele rozumu przypisać, kiedy tego męża wybrał na ministra. Trojakiego bowiem rodzaju są rozumy ludzkie: jedni pojmują o własnych siłach, drudzy, gdy im kto wyłoży, a trzeci rodzaj jest ten, co ani sam, ani przy cudzej pomocy nic nie pojmie. Pierwszy rodzaj nazywamy doskonałym rozumem, drugi dobrym, trzeci nic wartym, czyli złym. Pandolfo należał jeśli nie do pierwszego, to do drugiego rzędu rozumów ludzkich, bo każdy książę, chociaż nie jest genialny, ale który umie się poznać na słowach i czynach ludzi, pozna się także na dobrych i złych czynach swego ministra, tamte będzie wychwalał, te ganił, a minister, nie mając nadziei, aby go mógł oszukać, musi być dobry. Nieomylny sposób dla książąt poznawania swoich ministrów jest następujący: minister, który więcej o sobie niż o księciu pamięta i przy każdej sposobności własną korzyść ma na oku, nigdy nie będzie dobrym ministrem i nie można mu ufać; bo komu ster państwa oddano, ten powinien zapomnieć o sobie i tylko o księciu pamiętać, i nigdy mu takich rzeczy nie przypominać, które nie należą do niego. Wynagradzając znów ministra i chcąc mieć w nim zawsze dobrego sługę, powinien go monarcha obsypywać honorami, dostatkami, obowiązkami i wszelkim innym sposobem, aby go przekonał, że wszystko co tylko posiada, jemu zawdzięcza; zaś minister, opływając we wszystko, nie będzie żądał ani więcej honorów, ani więcej majątku, a ciężar obowiązków zrobi go nieczułym na wszelkie zmiany. Postępują książęta i ministry tym torem, to obopólnie mogą sobie zaufać; postępują inaczej, jedna lub druga strona zawsze szkoduje.\\r\\n\\r\\n\\r\\n\\r\\nRozdział 23. Jak mamy unikać pochlebców\\r\\n\\r\\nNie mogę pominąć ważnej rozprawy ani zamilczeć błędu, którego monarchowie, jeśli nie są wytrawnego rozumu i nie znają się na ludziach, z trudnością unikają. Będziemy więc mówić o pochlebcach. Że dwory panujących są tą szarańczą przepełnione, pochodzi stąd, ponieważ zazwyczaj co do własnych interesów tak dalece jesteśmy uprzedzeni i zaślepieni, iż niemałego potrzeba natężenia, aby się obronić od pochlebców, zaś unikając ich zupełnie, można popaść w drugą ostateczność i być pogardzonym. Jedyny zaradczy środek w tej mierze jest ten, aby ludzie powzięli przekonanie, iż wypowiedzenie prawdy nie obraża księcia; lecz gdyby każdemu wolno było prawdę księciu powiedzieć, powaga jego poszłaby w poniewierkę. Przeto roztropność nakazuje iść drogą pośrednią, a wybrawszy mądrych doradców, dozwolić im całą wypowiedzieć prawdę, rozumie się nie w każdej materii, tylko w tej, w której tego żądamy. Żądanie to powinno się często powtarzać, aby słuchając cudzych zdań, mógł je książę z własną opinią porównać, zaś wolność mówienia w naradach niech będzie tak wielka, żeby cała rada i każdy doradca z osobna pewny był, iż czym swobodniej broni swego zdania, tym milszy staje się księciu. Prócz postanowionych doradców nie powinien książę niczyjej rady zasięgać, ani nad uchwałami powtórnie się naradzać, ni też odmieniać uchwał. Kto rządzi w inny sposób, tego albo pochlebcy zgubią, albo dla niestałości w zdaniu będzie lekceważony, na dowód czego powołam jeden nowoczesny przykład. Ksiądz Łukasz, powiernik cesarza Maksymiliana, mówił, że cesarz Jegomość ani z nikim się nie naradzał, ani też żadnej sprawy podług swego widzimisię nie kończył, a to dlatego, bo nie trzymał się powyższych reguł. Cesarz bowiem jest mężem skrytym, nikomu nie wyjawia swych planów i nie radzi się nikogo. Lecz chcąc te plany w czyn zamienić, musi je odsłonić i wtedy dopiero sprzeciwiają się dworzanie, zaś miękki cesarza charakter sprawia, iż co dziś postanowi, jutro odwoła, tak dalece, że nie można przeniknąć jego zamiarów, a tym mniej polegać na jego uchwałach. Przeto mądry monarcha powinien ustawicznie naradzać się i to wtedy, kiedy sam zażąda, a nie wtenczas, kiedy się jego doradcom podoba; wszakże nie dozwolić, aby kto bez jego pozwolenia rady mu dawał, lecz sam przez się ma ich wszechstronnie zasięgać i wypowiedzianej prawdy cierpliwie słuchać, nawet okazać gniew, skoro postrzeże, że który minister dla jakichś względów jej nie wyjawił. Mylne jest zdanie, jakoby książęta, którzy za roztropnych uchodzą, tę sławę nie swoim zdolnościom, lecz swoim doradcom zawdzięczali; albowiem reguła, iż nieroztropny książę nie może mieć rozumnych doradców, jest bez ekscepcji, chyba że nim rządzi jeden nadzwyczajnych zdolności minister, w którym to razie sprawy księcia mogą być dobrze kierowane, ale też w krótkim czasie możnowładny minister nie omieszka pozbawić go państwa; kiedy zaś trzyma się kilku takich pierwszorzędnych ministrów, ani oni między sobą nie zgodzą się na jedno zdanie, ani książę nie potrafi ich pogodzić. Każdy z nich będzie tylko swoich patrzał zysków, a książę nie zdoła ich poprawić ani też ocenić ich wotów. Inaczej być nawet nie może, gdyż ludzie zawżdy ciągną do złego, jeśli ich konieczność nie zmusza być dobrymi. Stąd wynika, że nie mądre rady są twórcami roztropności monarchy, ale przeciwnie, monarcha roztropny tworzy mądrych doradców.\\r\\n\\r\\n\\r\\n\\r\\nRozdział 24. Z jakich przyczyn potracili włoscy książęta swoje państwa\\r\\n\\r\\nWyłożyłem system polityki i jestem przekonany, że rozważne jego zastosowanie nie tylko nowego księcia z monarchą dziedzicznym zrówna, ale co więcej, zrobi go w krótkim czasie bezpieczniejszym i trwalszym, aniżeliby zasiadł na dziedzicznym tronie. Baczniej bowiem śledzimy czyny nowego niż dziedzicznego księcia, a czyny te, jeśli są waleczne, pozyskują więcej przyjaciół i zwolenników niżeli równe czyny dziedzicznego monarchy; bo ludzi więcej zajmuje teraźniejszość niż przeszłość, którzy, gdy pierwsza im dogadza, są zadowoleni i nie szukają czego innego, owszem stają w obronie nowego księcia, zwłaszcza gdy i w innej mierze postępuje należycie. Jak z jednej strony założyciel nowego państwa, który go mądrymi ustawami, silnym wojskiem i pięknymi przykłady ozdobił i wzmocnił, na podwójną zasłużył sławę, tak znów podwójną hańbą okrywa się ten, kto przez swoją nieudolność dziedziczną monarchię zgubił. Spojrzyjmy teraz na włoskich książąt, co za dni naszych swe państwa potracili, na króla Neapolu, na księcia z Mediolanu i na innych, a znajdziemy, że błąd im wszystkim wspólny tyczył się wojska i właśnie tych rzeczy, o których w powyższych rozdziałach obszernie mówiłem; znajdziemy dalej, że jedni nie mieli ludu za sobą, drudzy, chociaż lud sobie zjednali, nie umieli panów skaptować. Bez tych błędów niepodobna pojąć ruiny tych to państw, skoro mieli tyle sił, iż potrafili wojska utrzymywać. W porównaniu z kolosalną potęgą Rzymian i Greków państwo Filipa Macedończyka, nie ojca Aleksandra Wielkiego, ale tego, którego Titus Kwinkcjusz zwyciężył, było nieznaczne, wszelako ponieważ Filip znał się na sprawach wojennych, a przy tym umiał ludem rządzić i panów sobie jednać, wytrzymał kilkoletnią wojnę z przeważnym nieprzyjacielem, i w końcu, chociaż stracił kilka miast, jednak nie zgubił całego państwa. Więc nie los, ale swoją gnuśność muszą ci włoscy książęta oskarżać, którzy po długoletnim panowaniu ze swych krajów wyzuci zostali; bo naśladując wadę zwykłych ludzi, co w szczęściu zapominają o przygodach, nie pamiętali, że spokojne czasy mogą się zmienić; poszło więc za tym, że gdy nastały przeciwności, więcej im była ucieczka niż obrona na sercu, albowiem spodziewali się, że lud zuchwałych zwycięzców sobie sprzykrzy i nazad ich przywoła. Dobry to ratunek w braku innego, ale nie godzi się dla niego innych zaniedbywać. Nie należy bowiem upadać w nadziei, aby nas kto podniósł, bo ta nadzieja bardzo jest omylna, a jeśli nie omyli, to nader niebezpieczna, gdyż taki ratunek pachnie nikczemnością i nie zależy od nas, a jedynie ów ratunek jest dobry, pewny i trwały, który od osobistej naszej zdolności zależy.\\r\\n\\r\\n\\r\\n\\r\\nRozdział 25. Wpływ losu na sprawy ludzkie i jakim sposobem można mu opór stawić\\r\\n\\r\\nNic jest mi tajne dawne, a u wielu dotychczas trwające mniemanie, jakoby los i Bóg w ten sposób rządzili światem, że mądrość ludzka nic w tym odmienić nie potrafi, nawet środków do tego nie ma. Zdawałoby się więc, że zabiegi nasze są podaremne i że lepiej zdać się na los szczęścia. Zdanie to tym bardziej jest w naszych czasach upowszechnione, ponieważ nie ma dnia, aby wbrew wszelkim oczekiwaniom nie zaszły ważne zmiany w sprawach ludzkich. Myśląc czasami nad tym, i ja byłem po części tej opinii przychylny; wszelako nie mogąc wykluczyć wolnej woli ludzkiej, skłaniam się do tego zdania, że jak z jednej strony może być prawdą, iż los zarządza jedną połową spraw ludzkich, tak znów drugą ich połowę, albo nieco mniej, zostawia nam do wolnego zarządu. Porównuję bowiem los z bystrą rzeką, która wezbrawszy, zatapia płaszczyzny, wyrywa drzewa i budynki znosi, grunta na jednym brzegu łupie, na drugim namula tak dalece, że wszystko ucieka przed gwałtownym prądem i nic mu się oprzeć nie może. Lecz za nadejściem pogody można temu wszystkiemu zaradzić, czy to usypaniem wału, czy też postawieniem grobli, a rzeka, gdy powtórnie wzbierze, popłynie albo jednym korytem, albo też nurty jej nie będą daleko rozlewać ani tyle szkód robić. Tak samo dzieje się z losem, który wtedy okazuje moc swoją i siłę, jeśli jesteśmy za słabi opór mu stawić, i tam z natarczywością działa, gdzie nie widzi grobli lub tamy, które by go na uzdach trzymały. Wpatrując się w Italię, ową arenę rożnych zaburzeń i intryg, widzimy, że to kraj bez grobli i bez wałów, gdzie, gdyby na wzór Germanii, Hiszpanii lub Francji był urządzony, wstrząśnienia polityczne nie byłyby tak silne lub przynajmniej nie tyle szkodliwe. To miałem do powiedzenia o ogólnych środkach zabezpieczenia się przed losem. Rozbierając rzecz szczegółowo, widzimy, że niejeden książę, nie zmieniając ani charakteru, ani żadnego innego swego przymiotu, dziś jest szczęśliwy, a jutro w upadku. Najbliższe tego zdarzenia powody rozebrałem dokładnie w poprzednich rozdziałach, z których wypływa, że monarcha całkowicie na los się zdający za każdą jego zmianą upaść musi. Mniemam także, że się temu dobrze powodzi, kto postępowanie swoje stosuje do ducha czasu, niszczeje zaś, kto mu się sprzeciwia. Ludzie bowiem w dopięciu zwykłych celów, jakimi są sława i bogactwa, rozmaitych używają środków: jeden postępuje przezornie, drugi popędliwie, jeden używa gwałtu, drugi fortelu, ten powoduje się cierpliwością, drugi jest gorączką, i każdy z nich, chociaż różnymi sposoby, może cel swój osiągnąć. Zdarza się nawet, że między dwoma, którzy z jednakową postępują przezornością, tylko jeden staje u celu; czasami znów zamiary tak przezornego, jak i natarczywego pomyślnym zostają uwieńczone skutkiem, chociaż działania ich wbrew sobie były przeciwne, co wszystko stąd pochodzi, że jednemu duch czasu sprzyjał, a drugiemu nie sprzyjał. Więc, jakem powiedział, tak jak dwa przeciwne sposoby działania jeden i ten sam mogą mieć skutek, zarówno skutki dwóch pojedynczych działań mogą być wręcz przeciwne i jeden z nich osiągnie, a drugi nie osiągnie celu. W tym leży tajemnica szczęścia; bo jeśli człowiekowi, który przezornie i cierpliwie działa, równie czas jak i okoliczności sprzyjają, człowiek ten doznaje szczęścia, ale upada niechybnie, jeśli przy zmianie czasu i okoliczności swojego postępowania nie zmieni. Lecz niełatwo znaleźć męża tyle roztropnego, aby się do tych przepisów zastosował, raz, że nie może przeciw swoim przyrodzonym działać skłonnościom, po wtóre, że trudno zmienić tryb postępowania, który przez dłuższy czas skuteczny się okazał. Idzie więc za tym, że kiedy są czasy do działań gwałtownych, człowiek przezorny im nie podoła i upada. Szczęście nie opuszczałoby ludzi, gdyby potrafili zastosować naturę swoją do zmian czasu i stosunków. Było zwyczajem papieża Juliusza II w każdej sprawie natarczywie działać, czemu czas i okoliczności tyle sprzyjały, że ciągle doznawał powodzenia. Przypatrzmy się jego pierwszej wyprawie przeciw Bolonii, przedsięwziętej za życia Jana Bentivoglio. Podczas gdy Wenecjanom nie przypadła ta wyprawa do smaku, a król Hiszpanii robił konszachty z Francją, aby ją sam przedsięwziął, papież z wrodzoną sobie śmiałością i natarczywością stanął osobiście na jej czele. To zastanowiło Hiszpanię oraz Wenecjan i zaczęto papieża podejrzewać: Wenecjanie z bojaźni, Hiszpania z żądzy odzyskania neapolitańskiego królestwa. Tymczasem król francuski, widząc gotowość papieża, a chcąc go mieć przyjacielem do poskromienia Wenecji, zerwał z Hiszpanią i nie mógł bez jawnego obrażenia papieża odmówić mu wojsk posiłkowych. Gwałtownym tym pochodem dokonał Juliusz tej rzeczy, której by żaden inny papież z całym przyborem mądrości ludzkiej nie był w stanie uczynić; bo gdyby był za przykładem innych papieży wyruszenie z Rzymu aż do zupełnego ukończenia przygotowań i uporządkowania spraw odkładał, król francuski znalazłby tymczasem mnóstwo wymówek i inni byliby tysiączne wznowili bojaźnie. Mijam inne czyny u tego papieża, gdyż wszystkie były do siebie podobne i udały się; lecz tej nie mogę pominąć uwagi, że tylko krótkie jego życie ochroniło go od doznania zawodu; bo gdyby były nastały czasy, w których trzeba przezornie i ostrożnie postępować, nieochybnie byłby się potknął, albowiem nie byłby zmienił sposobu postępowania, do którego z natury był skłonny. Jak długo chimera losu z usposobieniem ludzi się zgadza, ludzie są szczęśliwi; rozstrój tej zgody sprowadza nieszczęście. Lecz zdaniem moim lepiej i korzystniej jest działać rączo niż z wielkim namysłem: wszak szczęście to kobieta, którą jeśli chcemy przychylną sobie zrobić, trzeba bić i szturkać, bo wtedy więcej nam sprzyja, niż gdy ozięble z nią postępujemy. Naśladując istotę kobiety, szczęście sprzyja młodym ludziom, jako nie tyle rozważnym, co odważnym, co mu śmiało rozkazują.\\r\\n\\r\\n\\r\\n\\r\\nRozdział 26. Wezwanie do uwolnienia Włoch od cudzoziemców\\r\\n\\r\\nZważywszy wszystko, com dotąd powiedział, i radząc się własnych myśli, ażali w teraźniejszych czasach może powstać nowy książę, który uzbrojony w roztropność i odwagę, przy tym korzystając z położenia i ze stosunków kraju, zaprowadziłby w nim taką ustawę państwową, co by jemu sławę, a szczęście dla narodu zgotowała, zdaje mi się, że nad teraźniejszą nie może się wydarzyć sposobniejsza pora. Powiedziałem, że bez egipskiej niewoli Żydów nie ujrzałby świat potęgi Mojżesza; powiedziałem także, że wielkość Cyrusa tylko w ujarzmieniu Persów przez Medów mogła się objawić, i że do unieśmiertelnienia Tezeusza rozsypka Ateńczyków niezbędnie była potrzebna. Tak samo ma się rzecz z dzisiejszymi Włochami; aby utorować drogę dla włoskiego geniusza, musiała Italia popaść w taką nikczemność, że niewola jej stała się gorszą od niewoli hebrajskiej, ujarzmienie większe niżeli ujarzmienie Persów, rozproszenie znaczniejsze niż rozsypka Ateńczyków; musiała, mówię, Italia aż do tego przyjść, że jest bez głowy, bez porządku, pobita, obdarta, rozszarpana, najechana i wszelkim sposobem zniszczona. Jeśli się czasem okazał mąż, o którym się można było spodziewać, że go Opatrzność na wyswobodziciela przeznaczyła, pognębił go los właśnie wtedy, gdy stanął u szczytu swych działań. Tak tedy Italia pozostaje zawsze niejako w zaumarłym stanie i oczekuje, kto by ją z doznanych ciosów wygoił, kto by Lombardię od najazdów i rabunków, rzymskie prowincje i Toskanię od łupiestwa i kontrybucji uwolnił; oczekuje tego, kto by ją w ogóle z tych wszystkich ran wyleczył, które z biegiem czasu w fistułę się zamieniły. Widzimy Italię modlącą się do Boga, aby zesłał męża, co by ją od okrucieństwa i dumy barbarzyńskich cudzoziemców wyswobodził; widzimy jak chętnie i z poświęceniem kroczyłaby za chorągwią narodową, byle tylko znalazł się chorąży i dowódca. Atoli z niczyjego domu tak snadnie, jak z przesławnego domu Waszej książęcej Mości może powstać oczekiwany naczelnik, boć ten dom, równie zamożny w cnoty, jak w szczęście i doznający łaski Boga i Kościoła, powinien stać się głową zbawienia dla całej włoskiej krainy, co nawet nie pociągnie za sobą wielkich trudności, jeśli tylko zbadasz wyżej przytoczone wzory działań i żywotów ludzkich. Prawdą jest, że powołani bohaterowie nie są ludzie pospolici, owszem podziwienia godni; z tym wszystkim byli ludźmi i nie mieli tyle sprzyjających okoliczności, jak są teraźniejsze, ponieważ ich zamiary nie były ani sprawiedliwsze, ani lżejsze od tych, które oczekujemy od ciebie, i nie doznawali większej łaski Boga niż twoja familia. Wielka sprawiedliwość, a jeszcze większa sposobność wymownie za tym przemawiają: sprawiedliwość, bo potrzebna wojna jest też sprawiedliwa, a oręż wtedy zwycięża, gdy nikomu, tylko jemu ufamy; zaś sposobność w tych czasach tak jest wielka, iż większa być nie może, i wszelkie trudności zwalczysz, skoro powołane przeze mnie przykłady weźmiesz za wzór swego postępowania. Sam Bóg przemówił nadzwyczajnymi zjawiskami: morze rozstąpiło się, chmura wskazała drogę, z deszczem spadały kamienie i manna, słowem wszystko spiknęło się na twoje wywyższenie: lecz dokończenie dzieła do ciebie należy, bo to pewna, że Bóg nic nie działa takiego, przez co by nasza wola lub ta część sławy, która od nas dependuje, ograniczone były.\\r\\n\\r\\nNie ma nic dziwnego, że żaden z wspomnionych Włochów tego nie mógł dokazać, czego się po twej dostojnej rodzinie spodziewamy; również i to zadziwiać nie powinno, że Italia po tylu rewolucjach i po tylu wojnach zdaje się, jakoby swoją waleczność straciła. Zużyły się dawne ustawy, a nowych jeszcze nie zaprowadzono, każdy zaś nowego porządku twórca przez nic innego nie nabywa tyle uroku i sławy, co przez wymyślenie nowych praw i nowych ustaw. Jeśli do tego reformy są namaszczone powagą i gruntownością niewątpliwie spotka reformatora cześć i uwielbienie, a we Włoszech dość jest przedmiotów do zreformowania. Waleczności nie będzie brakowało szeregowcom, jeżeli dowódcy będą waleczni. Pojedynki i zwykłe bijatyki przekonują nas, że Włoch jako człowiek jest silny, zręczny i zdolny. Skądże pochodzi, że żołnierze włoscy nie mają tych przymiotów? Stąd, bo nie mają dobrych dowódców; lepsze głowy są nieposłuszne, zarozumiałość ogólna, i nie mieliśmy dotychczas męża, który by cnotą i szczęściem generalne posłuszeństwo sobie zjednał. Oto istotne przyczyny, dlaczego czysto włoskie armie w długim czasie dwudziestoletnich wojen nic znacznego zdziałać nie mogły i tylko klęski poniosły pod Tarą, Aleksandrią, Kapuą, Genuą, Vailą, Bolonią, Mestrą. Jeśli tedy dostojna familia twoja pragnie iść w ślady tych wybranych mężów, którzy stali się Ojcami Ojczyzny, musi się przede wszystkim o własne postarać wojsko, ponieważ nie ma wierniejszego, nie ma bitniejszego ani lepszego żołnierza nad krajowca, i on jest kardynalnym filarem każdej wyprawy w tym stopniu, że nie tylko pojedynczo wzięci są wzorowi, ale nawet w kompaniach stają się jeszcze lepszymi żołnierzami, zwłaszcza pod wodzą księcia rodaka, umiejącego ich zażyć i do boju prowadzić. Wypada ci się tedy obejrzeć za takowym wojskiem, gdyż tylko włoska waleczność obroni cię od cudzoziemców. Mimo bojaźni, którą piechota szwajcarska i hiszpańska wzniecają, nie są one bez błędów tak, że inne wojska nie tylko im podołać, ale także ich zwyciężyć potrafią. Hiszpańska piechoty nie wytrzymuje ataku kawalerii, zaś Szwajcarzy umykają przed nacierającą piechotą, co niezawodnie doświadczenie sprawdzi i ujrzymy, że Hiszpany przed jazdą francuską pierzchną, a piechota hiszpańska Szwajcarów pobije. Wprawdzie nie mieliśmy jeszcze przykładu drugiego wypadku, ale wydarzyła się już jego próbka w bitwie pod Rawenną, gdy piechota hiszpańska, zwinna i w małe puklerze uzbrojona, uderzyła na niemieckie wojsko szwajcarskiego autoramentu i rozerwała szeregi Niemców, którzy obronić się nie mogli, owszem gdyby nie jazda, do nogi byliby wyginęli. Poznawszy wady obydwóch gatunków piechoty, można łatwo wystawić nową piechotę, co by się tak kawalerii, jak i piechocie oparła, do czego jednak nie wystarcza nowych ludzi zaciąganie, lecz zmiana musztry jest potrzebna. Te i tym podobne reformy zapewniają sławę i wielkość nowemu księciu.\\r\\n\\r\\nAby po tak długim oczekiwaniu Włochy ujrzały swego odkupiciela, nie powinna teraźniejsza sposobność bezskutecznie przeminąć. Ja nie umiem opisać uczucia, z jakim by go powitały wszystkie prowincje, co tyle od zaborczych napadów ucierpiały, z jaką żądzą zemsty, z jaką wiernością niewzruszoną, pobożnością, łzami. Gdzie te wrota, które by przed nim zamknięto? Gdzie lud lub tylko jeden człowiek, który by mu posłuszeństwa odmówił? A ponieważ panowanie barbarzyńców wszystkim do sytu obmierzło, żadna zazdrość nie powstałaby przeciw niemu. Niechże dostojna rodzina twoja podejmie się naczelnictwa z tą odwagą i nadzieją, jakie towarzyszą sprawiedliwym przedsięwzięciom, aby pod twoim sztandarem Ojczyzna oswobodzona została i pod twoją opieką spełniły się słowa Petrarki: „Cnota pochwyci za oręż przeciw rozpasanej dzikości i walka nie będzie długo trwała, albowiem starodawne męstwo jeszcze nie wygasło w piersiach włoskich”.\\r\\n\\r\\n\\r\\n\\r\\n\\r\\n-----\\r\\nTa lektura, podobnie jak tysiące innych, dostępna jest na stronie wolnelektury.pl.\\r\\nWersja lektury w opracowaniu merytorycznym i krytycznym (przypisy i motywy) dostępna jest na stronie http://wolnelektury.pl/katalog/lektura/machiavelli-traktat-o-ksieciu.\\r\\n\\r\\nUtwór opracowany został w ramach projektu Wolne Lektury przez fundację Wolne Lektury.\\r\\n\\r\\nWszystkie zasoby Wolnych Lektur możesz swobodnie wykorzystywać, publikować i rozpowszechniać pod warunkiem zachowania warunków licencji i zgodnie z Zasadami wykorzystania Wolnych Lektur.\\r\\nTen utwór jest w domenie publicznej.\\r\\nWszystkie materiały dodatkowe (przypisy, motywy literackie) są udostępnione na Licencji Wolnej Sztuki 1.3: https://artlibre.org/licence/lal/pl/\\r\\nFundacja Wolne Lektury zastrzega sobie prawa do wydania krytycznego zgodnie z art. Art.99(2) Ustawy o prawach autorskich i prawach pokrewnych.\\r\\nWykorzystując zasoby z Wolnych Lektur, należy pamiętać o zapisach licencji oraz zasadach, które spisaliśmy w Zasadach wykorzystania Wolnych Lektur: https://wolnelektury.pl/info/zasady-wykorzystania/\\r\\nZapoznaj się z nimi, zanim udostępnisz dalej nasze książki.\\r\\n\\r\\nTekst opracowany na podstawie: Niccolo Machiavelli, Mikołaja Machiawella Traktat o Księciu (il principe), tłum. Antoni Sozański, druk. Uniwersytetu Jagiellońskiego, Kraków 1868.\\r\\n\\r\\nWydawca: Fundacja Nowoczesna Polska\\r\\n\\r\\nPublikacja zrealizowana w ramach projektu Wolne Lektury (http://wolnelektury.pl) na podstawie tekstu dostępnego w serwisie Wikiźródła (http://pl.wikisource.org).\\r\\n\\r\\nOpracowanie redakcyjne i przypisy: Paulina Choromańska, Wojciech Kotwica.\\r\\n\\r\\nPublikację wsparli i wsparły: Anonim, Maja Skowrońska, Dominika Rypson, Romek, zyziza, Maciej Budny, Piotr Gramacki, Mikołaj Nowak, Alan Dziekan, Włodek, Łukasz, Wojciech Przybylski, Joanna Chojnowska.\\r\\n\\r\\nISBN-978-83-288-2468-3\\r\\n\"]"
      ]
     },
     "execution_count": 18,
     "metadata": {},
     "output_type": "execute_result"
    }
   ],
   "execution_count": 18
  },
  {
   "cell_type": "markdown",
   "source": [
    "# 2  Preprocessing\n",
    "\n",
    "Preprocess documents using nltk library:\n",
    "\n",
    "* remove stopwords\n",
    "* remove tokens containing non-alphanumeric characters\n",
    "* apply lowercase\n",
    "\n",
    "https://www.nltk.org/book_1ed/ch03.html\n",
    "\n",
    "\n",
    "\n"
   ],
   "metadata": {
    "id": "gG4PxJQvmqGS",
    "pycharm": {
     "name": "#%% md\n"
    }
   }
  },
  {
   "cell_type": "code",
   "source": "import nltk",
   "metadata": {
    "id": "kLvBjalYr4FK",
    "pycharm": {
     "name": "#%%\n"
    },
    "ExecuteTime": {
     "end_time": "2024-12-02T01:02:49.944319Z",
     "start_time": "2024-12-02T01:02:49.940518Z"
    }
   },
   "outputs": [],
   "execution_count": 20
  },
  {
   "metadata": {},
   "cell_type": "code",
   "outputs": [],
   "execution_count": null,
   "source": "a = nltk."
  },
  {
   "cell_type": "markdown",
   "source": [
    "# 3 Word Frequency and Zipf Law\n",
    "\n",
    "For each document create frequency plots. You can use any of this:\n",
    "* CountVectorizer from sklearn library\n",
    "* plain counter\n",
    "\n",
    "\n",
    "Check whether Zipf's law holds for  selected documents.\n",
    "\n",
    "Example output:\n",
    "\n",
    "![image.png](data:image/png;base64,iVBORw0KGgoAAAANSUhEUgAAAdEAAAFSCAYAAACt5+XtAAAAAXNSR0IArs4c6QAAAARnQU1BAACxjwv8YQUAAAAJcEhZcwAADsMAAA7DAcdvqGQAAEQMSURBVHhe7d0HeBRl/gfwXyoQShJa6CWAgFQNVRQpoggKiiC2EwWFv10sByoKng0biu081JOipyIqCHpIU/CQFqQjSK+hpUAglJT5z/flnbDETXZ2NiS72e/neeaZsvsmW2bnN28PMUxCREREXgvVayIiIvISgygREZFDDKJEREQOMYgSERE5xCBKRETkEIMoERGRQwyiREREDjGIEhEROcQgSkRE5BCDKBERkUMMokRERA4xiBIRETnEIEpEROQQgygREZFDDKJEREQOMYgS+YGJEyfK5ZdfrveIKFAwiBIVgnr16kmZMmWkfPnyEhMTI5dddpl8+OGHkpOTo59RMoSEhMjWrVv13l8lJSVJnz59pEaNGuq5O3fu1I8QlUwMokSFZObMmZKeni67du2SkSNHyquvvipDhgzRjwaH0NBQ6dmzp3zzzTf6CFHJxiBKVMiio6NVbuyrr76SSZMmyfr169Xxo0ePyp133ilVqlSRunXryosvvphvTvXJJ59UxbtIM2bMGLnjjjv0I6Jyd8jlZWVlqf0uXbrIqFGjVO63XLlycv3110tycrLcfvvtUqFCBWnbtu15OcJNmzZJjx49pGLFitK4cWOZOnWqfkTkrrvukgceeEB69+6tctXt27eXbdu2qcc6d+6s1q1atVL/B+8vr7i4OLn//vvV/yQKBgyiRBdIu3btpFatWvLrr7+q/YceekgFxe3bt8vChQtl8uTJ8umnn6rHLAiq9957r6xdu1bmzJmjArIdX375pUyZMkX27dungl7Hjh3l7rvvlpSUFGnatKk8//zz6nknTpxQAfS2226TQ4cOyRdffKGC3oYNG9TjgGOjR4+W1NRUadiwoTzzzDPq+KJFi9R6zZo1cvz4cRk4cKDaJwpmDKJEFxDqBhHIsrOzVc7tlVdeUTk81KE+/vjjKvBZMjMz5dZbb1XPR9FwVFSUfsQzBMwGDRqooHvttdeq7auuukrCw8NlwIABsmrVKvW8WbNmqf+N5+OxSy+9VG666SaZNm2aehz69eunbgDwOHKzq1ev1o8QUV4MokQXEHKGKDY9cuSInDlzRhXjWrCNxy1osDNjxgyVC4yMjNRH7UExqgUNnPLuI+cIqK9dtmyZavxkLZ9//rkcOHBAPQ7VqlXTW6ICuZWWiP6KQZToAlmxYoUKkqjbrFy5skRERKggZtm9e7fUrFlT74kqdkXxLnKSmzdv1kdFypYtKxkZGXpPzgt43qpdu7ZceeWVkpaWlrsgSP7zn//UzyAibzCIEhWyY8eOqWLTW265RTUIatGihYSFhcnNN9+s6hetFrzjxo07r8EQoDj35ZdfVkWxVoOe1q1bq/pIBF3UqaJI2KnrrrtO/vzzT1WMjOJjLAj2f/zxh35GwZDDRZ1uQU6dOiWnT59W21hjn6ikYhAlKiRoFYv6TuT2XnrpJXnsscfOazj07rvvqlxlfHy8yp2icc/gwYP1o+cMGjRInnvuOenWrZtqVYuGQGjE07JlS0lISFCB0Cm8PjRYQkMk1Nei6HbEiBG5Qc8TtBTG60MxsGurXlcoPkbrXWjSpInaJyqpQgyT3iYiIiIvMCdKRETkEIMoERGRQwyiREREDjGIEhEROcSGRT5A3z+M/uLEyZMnfWq1yPRMz/RM71Rxp0ercwxAUiIgiJIzCQkJest7iYmJessZpmd6XzA90/vC1/S+XDv9DYtziYiIHGIQJSIicohBlIiIyCEGUSIiIocYRImIiBxiECUiInKIQZSIiMghBtEidiozW+6dnCh/n3cEfXT1USIiCkQMokWsVHioLNueLNtSs+Rwur05HImIyD8xiBaxkJAQaVj17ITFWw8dV2siIgpMDKLFwAqi2w4ziBIRBTIG0WLAnCgRUcnAIFoMGlTRQZQ5USKigMYgWgyYEyUiKhkYRItBrdgoiTA/+YPHTkv6qUx9lIiIAg2DaDEICw2RGuXD1fa2wyfUmoiIAg+DaDGpqYMoi3SJiAIXg2gxqVUhTK0ZRImIAheDaDGpVcEqzmUQJSIKVAyixcQqzt3GnCgRUcBiEC0m1c0gGhIisislQ85k5eijREQUSBhEi0mpsBCpHRsl2TmG7ExmC10iokDEIFqMcsfQZZEuEVFAYhAtRhy5iIgosDGIFqMGVcqqNcfQJSIKTAyixYg5USKiwMYgWowaVimv1tsPn5CcHENtExFR4GAQLUbRURFSuVwpOZmZLfuPntRHiYgoUDCIFrPcelEW6RIRBRwG0WLGelEiosAVlEE0LS1N+vfvL02aNJGmTZvKkiVLJCUlRXr06CGNGjVS69TUVP3sCyu3ryinRCMiCjhBGUQfeeQR6dmzp2zatEnWrFmjAunYsWOle/fusmXLFrXGflHggAtERIEr6ILosWPHZNGiRTJkyBC1HxkZKTExMTJjxgwZNGiQOob19OnT1faF1qCKLs5lX1EiooATYpj0dlBYvXq1DB06VC6++GKVC01ISJDx48dLzZo1VTGvJTY21m2R7oQJE9QC+/fvl5kzZ6ptb2VkZEhUVJTg479j+iE5lWXIp32qSoVS9u5rrPROMT3TMz3TO+Vr+mHDhkliYqLeC3AIosFkxYoVRlhYmLF06VK1//DDDxujRo0yoqOj1b7FzJ3qrfyZAVhvec88gfSWYVz/7q9G3RGzjOU7kvURz1zTO8H0TO8Lpmd6X/hy7fQ3QVecW6tWLbW0b99e7aOB0e+//y5xcXGSlJSkjmFdtWpVtV0UGlpFuqwXJSIKKEEXRKtVqya1a9eWzZs3q/358+erot0+ffrIpEmT1DGs+/btq7aLQgN2cyEiCkhB2Tr33Xffldtvv11atmyp6kiffvppGTlypMydO1d1ccEa+0Ult3ERgygRUUAJyiDaunVrVam9du1a1QoXjYgqVaqkcqXo4oJ1xYoV9bMvvHN9RRlEiYgCSVAGUX9Tt1KUhIeGyL60k3LyTLY+SkRE/o5B1A9EhIWqQIrORsyNEhEFDgZRP8EiXSKiwMMg6ic4/B8RUeBhEPUTVhDl8H9ERIGDQdRPsJsLEVHgYRD1E1YQ3XkkQ7Kyc9Q2ERH5NwZRP1G2VLjUiC4tZ8wAuif1pD5KRET+jEHUj3D4PyKiwMIg6kdYL0pEFFgYRP0I+4oSEQUWBlE/ktvNhTlRIqKAwCDqR1wHXDAwBiAREfk1BlE/UqlspESXiZD001lyKP20PkpERP6KQdSPhISEcPg/IqIAwiDqZxpaLXTZuIiIyO8xiPoZNi4iIgocDKJ+pkHVsmrNIEpE5P8YRP1Mwyrl1Zp9RYmI/B+DqJ+pGVtGSoWHysFjp+XYqUx9lIiI/BGDqJ8JCw2ReN24iC10iYj8G4OoH2pQhfWiRESBgEHUD50bQ/eEWhMRkX9iEPVD7OZCRBQYGET90LmcKIMoEZE/YxD1Q/UqlZXQEJFdySfkdFa2PkpERP6GQdQPlY4Ik9oVoyTHQCDN0EeJiMjfBGUQrVevnrRo0UJat24tbdq0UcdSUlKkR48e0qhRI7VOTU1Vx4tL7hi6rBclIvJbQZsT/fnnn2X16tWSmJio9seOHSvdu3eXLVu2qDX2ixMbFxER+T8W52ozZsyQQYMGqW2sp0+frraLSwPmRImI/F6IYdLbQaN+/foSGxur5u8cNmyYDB06VGJiYiQtLU0/Q9Tj7op0J0yYoBbYv3+/zJw5U217KyMjQ6KiovTeX21OPiNPL0iR+jHh8kaPyvroOZ7Se8L0TM/0TO+Ur+lx3bVKAQMegmiw2bdvn1ofPHjQaNmypbFw4UIjOjpaHbOYQVVv5S8hIUFvec88gfSWe2kZZ4y6I2YZjUf9aGRn5+ij53hK7wnTM70vmJ7pfeHLtdPfBGVxbo0aNdS6atWqcuONN8ry5cslLi5OkpKS1HGs8Vhxii4TIVXKl5JTmTmyL+2kPkpERP4k6ILoiRMnJD09PXd7zpw50rx5c+nTp49MmjRJHce6b9++ars4WWPoctAFIiL/FHRB9ODBg3L55ZdLq1atpF27dtK7d2/p2bOnjBw5UubOnau6uGCN/eLGFrpERP4t6IJofHy8rFmzRi0bNmyQZ555Rh2vVKmSzJ8/X3VxwbpixYrqeHGy+ooyJ0pE5J/YxcWPNaxaXq2ZEyUi8k8Mon6sQVWrTpRTohER+SMGUT9WrUJpKVcqXFJOnFELERH5FwZRP4bBIKwWuizSJSLyPwyifq4BW+gSEfktBlE/Z42hyxa6RET+h0HUz7GvKBGR/2IQ9XMMokRE/otB1M/VqRglEWEhavzcjDNZ+igREfkDBlE/FxEWKnUrnW2hu539RYmI/AqDaADg8H9ERP6JQTQAsF6UiMg/MYgGAAZRIiL/xCAaANhXlIjIPzGIBgBrIPodR05IVnaO2iYiouLHIBoAoiLDpWZMGcnMNmR3SoY+SkRExY1BNEBwDF0iIv9TYoJoamqqrF27Vu+VPNZsLpxblIjIfwR0EO3SpYscO3ZMUlJSpFWrVnL33XfLY489ph8tWdhCl4jI/wR0ED169KhUqFBBvv32WxVAV65cKfPmzdOPlizWgAtb2UKXiMhvBHQQzcrKkqSkJJk6dapcd911+mjJZOVEt5k5UcMw1DYRERWvgA6io0ePlmuuuUYaNmwobdu2le3bt0ujRo30oyVLxbKREhMVIcdPZ8mh9NP6KBERFaeADqLVq1dXjYk++OADtR8fH19i60RDQkLOFemyXpSIyC8EdBB96KGH9NY57o6VFGxcRETkXwIyiC5ZskTefPNNOXz4sIwbNy53GTNmjGRnZ+tnlTy59aJsXERE5BcCMoieOXNGjh8/rhoWpaen5y5oqTtt2jT9rJLHGkOXOVEiIv8QkEH0yiuvVI2Kli5dqtbWgvrQktqwCFicS0TkXwK6TvT06dMydOhQufrqq6Vbt265ix0o9r3kkktyu8bs2LFD2rdvr4LwwIEDVW7X32D83NIRoap17olMDkRPRFTcAjqIDhgwQAXCF198UV5//fXcxY7x48dL06ZN9Z7IiBEjZPjw4bJlyxaJjY2VTz75RD/iP0JDQyS+8tnc6L5jWWpNRETFJ6CDaHh4uNx3333Srl07SUhIyF082bt3r/zwww9yzz33qH0MXrBgwQLp37+/2h80aJBMnz5dbfsbayD6vekMokRExS3EDCABO/wNWuNWrVpVbrzxRilVqpQ+KlKxYkW95R6C5VNPPaUaI73xxhsyceJE6dChg2zdulU9vmfPHrn22mtl/fr1at/VhAkT1AL79++XmTNnqm1vZWRkSFRUlN6zb+rG4/LVhuPSOz5SBicU/D4L4vT/W5ie6Zme6Z0aNmyYJCYm6r0AhyAaqOrVq/eXpX79+vpR98ygZ5i5V7X9888/G7179zYOHTpkNGjQQB2D3bt3G82bN9d7+TNzvXrLe+YJpLe8M2vNfqPuiFnGTW/P1Ueccfr/LUzP9L5g+uBO78u1098EdHEuGgPlXTD0X0EWL14s33//vZgBV2655RZVjPvoo49KWlqa6jIDKO6tUaOG2vY3VgvdfSzOJSIqdgEdRCdPnux2Kcgrr7yiguTOnTvlyy+/VK15P//8c+natWtuH9NJkyZJ37591ba/qVc5SkJDRJKOZ8vVby2Up75dK1MT96gBGMybIv0sIiIqCgEdRFesWJG7/Prrr6qOFLlMJ1599VU16hEGs09OTpYhQ4boR/xLqfAwuaNDXQk3v7k/Dx6XL5bvkb9PWyvd31wol7wwVwZPXCHvLdgiv209IidOM7dKRHQhBXQQfffdd3OXjz76SFatWuVV/05M6j1r1iy1jcHrly9frhoXff311+c1VPI3/+jbXD67IU6+ue8yGdW7qVzbvJpULV9K0jIyZcGmQ/LGnD/lto+XSYsxP0mv8b/Ks9PXy3er9sru5AzmVomIClFAB9G80FoM/TyDQURYiCTUjZV7roiXf96RIMue7i7/G9FV3rn1ErnrsnrSsla0hIaEyMakYzJl6S4Z/tUa6fz6z9L2pXly7+REWbjrpP5LRETkVEAH0euvv1769Omjlt69e0vjxo39ti7zQsNUabVio6RPqxoypk8z+f7By2XdmGvkq6EdZETPJnJV0zipVDZSjhw/I3M3HpR3lh+VvakZOjURETkR0EH0iSeekMcff1wtTz/9tCxatEjGjh2rH6UykWHSPr6S3NelgXw8qI0kjrpKfnmii3SIP9u/9LetyWpNRETOBHQQxUD0TZo0UYMmpKamSmRkpH6E3EFutV7lsnJt8+pqf/G2I2pNRETOBHQQnTp1qhryDw2BsI0B5EvyVGiFpVPDSmr927ZkNjQiIvJBQAfRl156SXVvQb9O9A9F69oXXnhBP0r5wbyksaVD5XD6adnCadWIiBwL6CCak5Ojxs61VKpUSR2jgqFYt0XVs0Xfi7eySJeIyKmADqI9e/aUa665Rg0gjwUtdHv16qUfpYK0iGMQJSLyVUAGUQyIgDFwMXcoZgNYu3atrFmzRjp27Kgm6SbPWlY9O5jEsu0pkpXN3DsRkRMBGUQxYHz58uXVdr9+/dRwfW+99ZbKheIx8qxyVJjUr1xW0k9nydp9R/VRIiLyRkAGUQwe37JlS713Tps2bdRjZE9uK10W6RIRORKQQfTUqVN6669OnuRwdnZ1alBZrRdz0AUiIkcCMoi2bdtWDTif1yeffCIJCQl6jzzp2KCShISIrNydKqcys/VRIiKyKyCD6Ntvvy2ffvqpmoXFGvYPoxd9/PHHMn78eP0s8iQmKlKa1aggZ7JyJHFnqj5KRER2BWQQjYuLk99++01Gjx4t9erVUwu2lyxZItWqVdPPIjusIt3/sV6UiMhrARlELV27dpWHHnpILd26ddNHyRuXNTwbRH/jOLpERF4L6CBKvmtbL1bNTbpu31E5mpGpjxIRkR0MokEuKjJcLqkTKxiHfsl2ttIlIvIGgyjl1ouySJeIyDsMoiSXNzo76ALH0SUi8g6DKEnLWjFSNjJMth0+IQeO5j+QBRERnY9BlCQiLFTax1sTdTM3SkRkF4MoKZc1OBtE2V+UiMg+BlFSOln9Rbcmi4GmukRE5BGDKCmN48pLpbKRcuDYKdl+5IQ+SkREBWEQJSU0NEQNSA+cGo2IyB4GUcplFelyajQiInuCLohiLtJ27dpJq1atpFmzZmrgetixY4e0b99eGjVqJAMHDpQzZ86o48HEGnQBIxdl57BelIjIk6ALoqVKlZIFCxbImjVrZPXq1TJ79mxZunSpjBgxQoYPHy5btmyR2NhYNTdpsKlTKUpqVywjR09mysb9x/RRIiLKT9AF0ZCQEClXrpzazszMVAuOIbD2799fHR80aJBMnz5dbQcbTo1GRGRfiBGE/Rmys7MlISFBtm7dKg888IA8+eST0qFDB7UPe/bskWuvvVbWr1+v9l1NmDBBLbB//36ZOXOm2vZWRkaGREVF6T3vXaj0/9t9Ut5adlRaxUXKc50r6qN/5a+v3y6mZ3qmL770w4YNk8TERL0X4BBEg1VqaqrRpUsXY9GiRUaDBg30UcPYvXu30bx5c72XPzMQ6y3vmSeQ3nLmQqU/nH7KqDtiltF41I/GqcwsffSv/PX128X0TO8LpvctvS/XTn8T1K1zY2JixAyiqk40LS1NsrKy1PG9e/dKjRo11HawqVyulDSpVl5OZebI77vS9FEiInIn6ILo4cOHVcCEkydPyrx586Rp06bStWtXmTZtmjo+adIk6du3r9oORpdxajQiIluCLogmJSWpgNmyZUtp27at9OjRQ6677jp59dVXZdy4cdKwYUNJTk6WIUOG6BTBp1NDTo1GRGRH0AVRBM9Vq1bJ2rVrVcOh5557Th2Pj4+X5cuXq8ZFX3/9teoKE6za1a8oYaEhsmbvUUk/lamPEhFRXkFdJ0rulS8dIa1qRasBF5bvSNFHiYgoLwZRcutyPQQg+4sSEeWPQZTcusxlajQiInKPQZTcuqROjJSOCJXNB9PlcPppfZSIiFwxiJJbpcLDpG29syMWsasLEZF7DKKUL2tqNBbpEhG5xyBK+bIGo1/MnCgRkVsMopSvi2tUkOgyEbI39aTsTs7QR4mIyMIgSvnCgAsd48+OXsSuLkREf8UgSgXKHQKQRbpERH/BIEoFshoXLdmWLDk5QTf1LBFRgRhEqUD1K5eV6tGlJeXEGdl0IF0fJSIiYBClAoWEhHBqNCKifDCIkkecGo2IyD0GUfLIqhfFjC6Z2Tlqm4iIGETJhrgKpaVBlbJy4ky2rNmTpo8SERGDKNli5UbZX5SI6BwGUbIlt3ERx9ElIsrFIEq2YOSi0BCRVXtSJeNMlj5KRBTcGETJluioCGlRM1oysw3VwIiIiBhEyQuXWVOjbWORLhERMIiSbblTo7FxERGRwiBKtrWpFyuR4aGyMemYHDvN/qJERAyiZFvpiDBJqBMrhiGy/tAZfZSIKHgxiJJXrCEA1x06rdZERMGMQZS8YjUuWmvmRA1kSYmIghiDKHmlZc1oqVA6XA4cz5Z7JyfKoWOn9CNERMEn6ILonj17pGvXrtK0aVNp1qyZjB8/Xh1PSUmRHj16SKNGjdQ6NTVVHafzhYeFyusDWklURIjM++OQ9HhrkcxYvY+5UiIKSkEXRMPDw+XNN9+UP/74Q5YuXSrvv/++bNy4UcaOHSvdu3eXLVu2qDX2yb1rmlWTt6+uLJ0vqiJHT2bKI1+ulvs++12OHGc9KREFl6ALotWrV5dLL71UbZcvX17lSPft2yczZsyQQYMGqeNYT58+XW2Te5WiwmTS3W1lbL8WUq5UuMzecECuNnOlP6xN0s8gIir5QowgLofbuXOndO7cWdavXy916tSRtLRz03zFxsa6LdKdMGGCWmD//v0yc+ZMte2tjIwMiYqK0nve86f0h05kyweJR2Wd7vbSqXZpueeSClKhVP73aCXp/TvB9EwfzOmHDRsmiYmJei/AIYgGo/T0dMPMkRrffPON2o+OjlZrS0xMjN7KX0JCgt7ynnkC6S1n/C19Tk6OMXnJTqPps/816o6YZSS8MMeYvT5JP/pXJe39e4vpmd4XgZ7el2unvwnK1rmZmZly0003ye233y79+vVTx+Li4iQp6WxRJNZVq1ZV22RPSEiI/K1DXZn9SGdpX7+iHDl+RoZNWSnDv1otaRkcmIGISqagC6LmjYMMGTJE1YU+9thj+qhInz59ZNKkSWob6759+6pt8k6dSlHyxb0dZPT1F0vpiFD5btU+VVe6YNNB/QwiopIj6ILo4sWLZcqUKbJgwQJp3bq1Wn788UcZOXKkzJ07V3VxwRr75ExoaIjc3am+/NfMlSbUjZVD6adl8MREefLrNXLsVKZ+FhFR4Au6IHr55Zer3OjatWtl9erVaunVq5dUqlRJ5s+fr7q4YF2xYkWdgpyqX7msTB3WUZ7p1VQNXP/1yr1yjZkrXfjnYf0MIqLAFpR1olR0wsxc6b2d4+XHh6+QVrVjJOnoKRn07+UybmmafGMG1Z1HTnCgBiIKWAyiVCQaVi0n3/xfR/l7z8YSGRYqi/eckse/XiNd3vhF2rw4T+6ZlCgf/LJVlm5PlpNnsnUqIiL/xiBKRQZDBt7fpaHMfvQK+VuLctLj4jipXC5Skk+ckXl/HJTXZm+WWyYslRZjfpLr3/2fjPl+gxpScE9KBnOrROSXGESpyMVXKSc3NCknH93ZRlY8c5UsfLKLvDWwleoic3H1CpJjBsx1+47KxN92qiEFr3jtZ2n/8nz5vykr5aNF22XlrhQ5k82gSkTFj0GUihX6l9atVFZuvKSWvHBDc/nxkStk3Zhr5D/3tJcnrr5IujWpKjFREaqFL4YWfOnHP+Smfy6Rv00/KDd+sFhemLVRflyXJAeOcjYZIip6DKLkd8qWClfzlj7YrZH8+662surZHjL/8Svltf4t5dZ2teWiuHKSnSOyaneafPK/HXL/579Lh1fmS6exC+TB//wuny7eIWv2pEkmnkREdAExiJLfQ261QZVycnOb2vJKv5YyZ/iVMumGqjJ5cDt5pHsjuaJRZSlvBt59aSdl1tokeX7mRun7/mJpPvonufnDJfLKf/+QOWYulrPMEFFhC+oB6H3Vpk0bx4Mor1y5UhISEvSe95j+/PTZOYZsPXRcVu5Kld93m4u53n7khH70nLqVouTSOrESlXlUateupY96b9/evVKzVvGlTz+8X+6/vqPKtTvB84fpizO9L9dOf8Mg6gMGUf9On3LijKxCQFVBNU1W70mTk5klp/tMhdLhclv7unLXZfWkWnRpfdQenj9MX5zpGURJYRANrPRZ2Tmy6UC6CqorN+2UanFx+hHvHTh4sFjTL9ywRzYlnx1CMTw0RK5vVUPuuaK+NKsRrY55wvOH6YszfUkKokE7FVphME8iveU98wTSW84wPdP/vivFuP/zlUb9kbPU9HNYbp2wxFjwx0EjOztHP9M9fn5M7wtf0/ty7fQ3bFhEFKAuqRMr7992qSx8sqsM7lRfykaGyW/bkuXuiSvk6rcXyRfLd8upElR8TeSPGESJAlztilHy3PUXy29PdZenrm0i1aNLq0ZWT327TnX7eXven5LMlslEFwSDKFEJEV0mQoZd2UAW/b2rvD2wtTSrUUENqfj2vC1ymRlMEVQRXImo8LBhkQ/YsIjpnSqK9PhpL92eIh//ul3mbzqkj4oaBSoh9oy0aHqRPuI9TBmIuXedKu70u3dslRu7tGUXIYd8Tc/WuaQwiDK9U0WdHjlQjO707e975XQWR3KC0BCRJtUqqInjL60bIwl1KkrtimXU4B6e8PzzLT2DKCkMokzvVHGlR93oZ0t3y4J1O6VChQr6qPeOHTsW0On3HU6T3ceyJSvn/MsfZhXCYByXmoEVwbVFzWgpHRGmHz2H559v6RlESWEQZXqnmL7401/corWs3Zsmv+9OUyNdYWAO1CG7Qh9c1C0jqCK4IrDWiCnDz8/H9AyipDCIMr1TTO9/6XEp3JWccXYwDjV8ZJpsPnBM8mRWpVqF0lKzrCFVKsbqI95LTUuV2Bjn6Y8fS5MrW9RXxdAYYMNdbrkgxf35M4iSwiDK9E4xfWCkP346S80IhLGYV5rBFTMHHT15dqQofxEZFirNalaQBF0MjRyzp2Egi/vzZxAlhUGU6Z1i+sBMn2NmS7cfOS4/LVkr8fHx+qj3tm3fLg18SL9281ZJC41WOeYth46buWj9gFYzpoxcUifmbKMpM6heXKOCRJjB1lLcnz+DKCkMokzvFNMzfWGlP3YqU1brel0URWM73cxBuyodESota8bIJaoVcqwYKbulzSWt9KPeW7N2rVzW9lKvi5EtJSmIcrAFIqIAVqF0hHS+qIoM73GRTBnSXlaPvlp+erSzvNKvhfRPqCXxVcrKqcwcWb4zRf61cLsMnbJShv1wWBJenOd4Gfz9IZm2cq9+BcGNQZSIqAQJCw2RxtXKy63t6sgbA1rJgse7yKpne8i/72ojD3ZtKB3jK0l0qVCpWDbS8VIhMkRKhTN8AD8FIqISLtYMfN2axMkT1zSWL4Z2kH/3qSq/m4HV6fJp3zgZ0Ka2/uvBjUGUiIjIIQZRIiIih4IuiA4ePFiqVq0qzZs310dEUlJSpEePHmpAa6xTU1P1I0RERPkLuiB61113yezZs/XeWWPHjpXu3burmSGwxj4REZEnQRdEO3fuLBUrVtR7Z82YMUMGDRqktrGePn262iYiIipIUA62sHPnTrnuuutk/fr1aj8mJkbS0tLUNsTGxuZbpDthwgS1wP79+2XmzJlq21sZGRkSFRWl97zH9EzP9EzvVHGnHzZsWIkZbAGDLgedHTt2GM2aNdN7hhEdHa23zjKDqt4qWEJCgt7ynnkC6S1nmJ7pfcH0TO8LX9P7cu30N2yda4qLi5OkpCS1jTUaHhEREXnC4lzTk08+KZUqVZKRI0eqRkVorfvaa6+pxwpSuXJlqVevnt7zzuHDh6VKlSp6z3tMz/RMz/ROFXd6XIOPHDmi9wKcyo8GkVtuucWoVq2aER4ebtSsWdP4+OOPDfPLNLp162Y0bNhQrZOTk/WzLxxfizOYnul9wfRM7wtf05ckQVec+8UXX6gi28zMTNm7d68MGTJE5ULnz5+vurhgnbf1LhERkTusEyUiInIobIxJb1MRS/BhPkFgeqb3BdMzvS98TV9ScFJuIiIih1icS0RE5BCDKBERkUMMokRERA4xiBIRETnEhkVFDAPboz/qqVOn9JGzM8vY8Y9//ENvne+5557TW+7dfPPNMnXqVGnRooWEhIToo2dhH/1iH330Uenbt68+emFMnjxZb53vzjvv1Fv2HDp06LzPr06dOnrrwnPy/R07dkwqVKigRsJyp6j7JXv7+X322Wdyxx13yLhx4/SRc6zzp0+fPmriBndwbr399tty/fXX/+X8g++//15vFQyf+1NPPSUbN2487/Vv375db9nj9PxZtGiR3jqf3d8v/PDDD7Jhw4bz/r+n329evp7/OB+zsrL0nufzr7C+v5KKQbQIffzxxzJ+/Hg1yEPr1q1l6dKl0rFjR1mwYIF+RsHefPNNvSXqRzRr1ixp2rSp/Pvf/9ZH3cPgEtWrV5ddu3bpI+fD8Fu33367bNq0SR9xD6/3oYcekj/++EPOnDkj2dnZUrZsWfWjtANpLXj9GNji0ksvlWnTpumjBcOP9fHHH1ez52B8Y7wfvH9clApy+eWXy//+9z8pX778eRcBnPrYt/v6nX5/GGIS31X9+vXV/3P9yWHfUxDI+/qt123BYCEYuvL+++/XR9xz+vn961//UrNuPP/88/rI+ZKTk2X58uXq83Bn5cqVqjvEwoUL9ZHzXXnllXqrYPgc8BqGDx+uZk/69NNP1WeR3+vKy+n7tyCIWHD+4j3jfdn9/f7f//2fmv3k559/lnvuuUed9+3atZNPPvlEP6Ngvr5+fI8I2GXKlMk9f+ycf4X1/ZVY5klIRaR58+bGyZMnjVatWql9MxgZZi5RbTth/pCNq6++Wu/5xs6sDOYPyTBzA4YZQAzzTtYwg7fx9NNP60e9l5aWZpgXJr3nWcuWLdUQjfj/YF68jHvvvVdtF4XC/v4KCz6Tiy66SO/l70J+fs8++6zeyp+7c8wMDHrLM/OGS63xPVjMwKq3PCvs97979241jKhdLVq0OG+dnp5u9OjRQ23b4evrx7Cmhw8f1nveM3Ojeuscd8eCDetEi1Dp0qXVAqdPn5YmTZrI5s2b1b4TuKv1pigLOYW2bdtKuXLlJDIyUsLCwlQxI9jtOG3+EFUOFGnvvvtudVftFOYjRBGdXRERESrXlZOTo5auXbvK6tWr9aOe4f2bFy69J3L8+HFZtmyZ3vPM1++ve/fu8uOPP+q9s4YOHaq37EGOFDkwMC+osmPHDvWZ/PLLL+pYQXz9/P7880/1HswgpvbXrl0rL774otrOr6rBlXnBl3Xr1um9s0NwWuntwGeP192oUSN577335LvvvlNFm3b5+v7zqlWrVu4kFnYgBwg475GbxOvB92eXr6+/QYMGPs0BOmnSJL11zsSJE/VW8GIQLUL40WHy7xtuuEHMO1BVB1mjRg39qGeo0zTvRtXSrFkzady4sTzyyCP6Uc8efPBBdeHCRcjMUaniSdciVk/wA0QxrnknLH//+9/lrbfekhMnTuhHPUNxGOrOsKCIE6/fm3pYTJ6OwIc6KBQ/472Hh4frRz2777771A2EBe8Hx+zy9fvDBfPVV189r/jRzJ3pLc+QDulfeeUVtY/vAnWVgOJ6T3z9/BAE8b9xMQech19++aXatgPFl4MGDVLVAR999JF88MEHMmfOHP2oZ6iXw43jO++8o4oYp0yZ4vbCnh9f3z9+Kw8//LBa8Fu64oorpFWrVvpRz3DO4/xB0TuqMTADlJmT1Y965uvrx3d32WWXqaJ5631g8QTXDPx2cf5av18sCOII6sGOdaLFBPULR48elZ49e6pcoR2udZr48WAeVG9+RG3atFEXbVz8kIsA/Kh+++03te0J/j/qYjB4PwIoXj/q4ZA7tcO1TgWvu27duiow2YWAjbt53IV//vnn6v/jYmL3h4zgn/fO3fWz8IaT7w8XTtSj4cK1Z88e1WAHF6Lff/9dP6NgeP2rVq1Sfwdr8Ob1+/r5oRRjxYoVcskll+T+f3efaUGQm8VNSO3atWX69Om5ubOi4O794ybEbsMu14CN8xdBsFOnTvqIZ/jdIAiiARZKMlCvGh0drR/1zNfvD/WvqFfGzXho6Ln8E25sCoLfPQIoGnVhqkgL6uhx/nlzDSqJGESLQH6tMi12f8Tu/g5OZCtn4AnuYOfNm6caNVSrVk3lXlAcs2bNGv2MCws/RPxPq0gUueGDBw/anpMV6b/++muVC3aiX79+0qVLl9zcJ3JCKI7Gxbwg1ue+bds21cIYRZeuPxu7359r8MHnjoZiaO2Lhkp24CKIIIwgisCLiyoaNtkNomiAhtwTSiKcuPbaa1Ux6oABA9T/R84SjWL++9//6me4l7dVOIpgETxKlSql9u2+fgTg119/XV3UXVuX2m3Yg9eJ9+Dqww8/VA1+LqRvv/1WrfE9Yztv7g/npR2+nv/e3DCTfQyiRcC1Vebu3bvVnSi2UbSD5un4cdiBYIMcjGt6BCXkDlE85qleE0VgKAZGMaCVk8Rr81SkW1hdZJATxo/YyrnhdeBOHrmbgri2SkXgtep1sI/jdlvX4uKNCxguukiH+j0UEeLzK4jr94fXjHpVTMhu/X+79dJWK1cLvo/333/fY+tqyxtvvKHqkOfOnatyBUh322232S6SR8tM1KliQmR8FwioWJCbtAPvE3W4+A5xDuJzQW7a002QawmKOyiRsANFpwh4OM9RJ2+xW5+PIII62G7duql9TLyPmyhPNwG+nv9oO2DB+YvvANUBgPSevv/COv+feeYZ9VmjaNa6gQG7N4G+ts4vscwvgoqIeQE1fvjhB71nGD/++KPx2GOP6T3PkH727Nl6zzB++uknY/jw4caSJUsMM5eij+bPzAkZ5l2/3jOM//znP7bS7d+/X63Ni6/bBa0uGzdurJ5TEKtVq6uWLVvqLXsyMjIM80Ku94oeWiW7tkjOycnRW/nDJO8FLd6YM2eO8cQTTxiPP/642nYCn+H48eON2rVrG6GhofqofcePHzfMC6fe88zde3Zd7LJa5zqFlqnt27c3Fi1apL5DMwdomMFAP5q/wjr/LWZuUm95z5fz37zZ+cti3gjpRz0r7Nb5JQVzokUId8zIfbiy6intcPdc65iduinkJPr376/qU3A3jIYZ6G/nTb1Mfqy+ZAXB3TfuZNEoAWbMmKEaiaC/qF143ciN4e4erVORK0SOCHfDVkvj/KA4EEW5KEJGq0oUI6Lv3ahRo/QzCoacnGsrVNRN/e1vf1OfZ0Fcc7J5SyKQM7Cbk/W1OBa5sMWLF6t6ORQto34Mf89ToyR3gyy4Mm8E9ZZ7ru8/Lxy3+/4xayNKDW688UZHOSlAacRVV12lzlV8nvj/hcHO+Q++DLbga3WOr6xrjdM2FSUVW+cWIRQB4kJm3r2qIq6XXnrJq9ZtuFigdSbSYkFxFC7IKFZxbSiQn/j4eNWa8qabblL1WWZO1qsA6msXGdQ/vfzyy6oIGw1L8F5QxGmXu9apaKSCoIB6Xk98bV2KAGj9bzQMwf+2E9BQXI9Acc0116ibFgR/MwemBmBAQLAL5w2Kg9FVAUWM7777rleNelAfh/+LIIJ6ONzM2GnVixuVghZPrPePdd7FbgAFNOxBnSgu3DjfsODC7gkCDc5TrNEIDjdTqFvEMU83Xq58Pf9RFP3VV1+p7w03FHgNnoq6XaEuvEqVKnLRRRep8w7buEHB8bw35+6gZTOuP1a3KtyM4hy0y9fW+SWW+WVSEUHR1cMPP6yKQ1C0+sgjj3hVnIXiqAcffFClx4Jt887aMC/oqpglP+ic3qJFi9wlLi5Odc639u0yLxSFUpxjXni9Kg60oDgYxaf4/xbzxkAVadspFjcvuGrtmt5dEXN+8L9vvfVWw7wRUJ3kzRyafsQed8WR+Ey95UtxLD53VCPge0Pn+06dOulHLjx8flOmTDHM3LzaNwOIsWzZMrUdCHw9/63fmrXG7wDnkV2+VudgYBDzJtRo1qyZ2sd55M35j6JrpDl69KgxZswY9b8Luu4ECwbRIoIfHeqyCgN+fN6w6m7yW+yyLviugbdjx456yx7zzlf9kM1cZe5il5kLUGvcgADq5ry5CejZs6exdevW3PSom8IxT8y7/NzFzI2oC8/999+fe8wujC71wgsvGGYOTH3uZq7AqxGnkBavF6P0PPTQQ4aZq8mtr7Nj3bp1xgcffGAMHDjQMHOzRpcuXWyNNGQ5efKk8d577xn33Xefcffdd+cudpk5MfW5NWnSRO2npKTk3tjYgfpL3DzcdNNNajFzdLbqNC3dunU7r00CeDPij6/nvxXoUC+7b98+NeIYbmTscnfDZR2zEwyt57reRHrbJoH+isW5RQRFP+YFV+85g7qHiy++WC2ArimexksF1LsVtNjla3GOr8VZKMJEcSbqEtEaGcWSdopxLWgJi/QYI7hmzZqqZe4///lP/Wj+MF6ptYwcOVIVoWMQdOybN0b6WZ6h0/rhw4dVES4WbOOYXU6LYy0jRoxQdcdooYwWlmiZamekIQvqfw8cOKCqATBeKrpsoIjULowOhe/A6uKEzxHnk12oz8ZvCOc8Fmx7M1gGio9RHYBqAYvd9gjg6/nv62ALvlbnoAgarXutemB02XKtW84Pfndg3jyoKpC8S9A7G0upKKDIEWPFTp482fjmm29yF7twJ4vxOl3vJK2imaJgXnBUbsS1OOedd97Rj3pm3cFba2+Ls6AwWqd627q0MBRWSYSvxbEo+keOFIs3uTiwzjvr+0P6rl27qm07cP7ic7BKAlAV4Xoue2JesPXWOe6O5Qf/NzMzU+WkzYCmxm62Xosdvp7/+LyQ+wbkQvH/veFanYOc5wMPPGCrOseC4t/OnTsblStXNm677TbDvIFW4+964ql1crBjEC1Cd911118Wb4rDrOIg1wuPNxcRX+GC46SLjMXX4izUpeEmwtW//vUvvZU/1MPBm2++6Xaxy8yFGYMHD84tAt6wYYPx8ccfq207vAk47vhaHPvLL78YderUURfSK664QnVxWLhwoX7UM6s4HWnxWnBR96aLxGeffaZuImvWrKluAlAvP3XqVP2oZzj/UBxvMXNSXgVB19/Np59+qtoK4LXY5fT8t26WURRt5uBz963FWwji3lbpWDCAPapUZs6c6fVg9J988onx559/6j2yMIgGENQDLV68WP2Ycff5+uuvqwtqUbEuWhs3bjQmTJigLqbe3E0jCKamphrTpk1TjZuqVatmjBo1Sj/qWZUqVYymTZued/ds5yL64YcfqjVyD+4WuxA8UQ9p3bggV+M6o4gnvpZE9OrVyxg7dqw6B7zNRQIaNm3atEnvGcbmzZu96nv50UcfqZwUAi+CJ74P67O1CzPfoF4V9Zk4j7wxb9481ZgKgQg3AnZzUpa8rxU5S29uYp2e/643zfi9InA7uYlGAMeNAG6EsOC7w82MXagTzsvdsfzghg03gmjMN2DAAJULX7VqlX40eLGfaBHytZ8iukZg0GkM3Yev7eqrr1bzWxblINB4D07HPvV17FDzAqb6lmLYOfR3Rd0SjllD6XmC0Z7wul2hjg9DINrh69ix5gVTb52D+in0V7QLdXL4DgAD+HvTRxD1V1b/Pou7Y3m56ydqXTbw+j31E0U9LLqCuOvnCHb6eaJPLrqYJCQkqJlz8P8xi46dOj0L0mPELqse18zNqbrt9u3bq307fDn/LehehvPXW+jag25xGG8ZMHOPmaP32E8TvzN0b0E6pLG+O3wvGAYR9ePeQL0q2iRgBK19+/apOtlgxiBahNAYA/3c0LjFughjWilvplMqDmhQ4NopHR3WvRn7tLDGDrWCFy4KuBlBQDbvxD1OJm5BwMHFC+O9WkOnoYGH3QHgMe6umXNUg0YgDS7KaKzjOrD+hYT/c+edd6oGKfjZ4qYAfScxJrIdgwcPVt8jGggBBonIysrKnVotP1ZDHAQv3ERYg2Wgzyv+N2YDKkjeScnBuuxg325fUYwTvGTJEr3nPZw/+N6s14DAjH6mnr5/X89/C4bZxGeJ7xF/D9cDDLRg90ayVatWfxnn2t2xvHCjjUZ0mH7NddYh3Nig7zRmpLHD6WAdJR2DaBFympNBKzy0BsRoP64/ZgtG/bmQPLWg9dTC1zUHhrtYb8cOteAHjztgC1p6vvnmm7Yvwvjc8TcQRDEWKgYtcP0uPEFrUNwA4KYHNz9oXYsWxriQ2eFrSQRyYf/5z39UDhTw92699Vbbrb6R+8dnhs8fP3sEQLRytZubQ8kHbiJcc3IoFZg9e7ba9wTBG/8TF17kIr01evRolXPGTZe734En7n5rdnLivp7/FgxygvPGmjVlypQpKgBaN5meoEU3bvqsmyCMW4zWxZ4mULCgVbzdcZbdwf/GjC29e/dWNwAdOnTIbWkd1BBEqWg47adozf4/ceJEt0ugwft2Aq1qs7Oz9d7ZFq84Zpf1uZtBRNWt4nO1jtmFelAzADpq3Yp6PAwu4NrAxZvW1VarWFfujl0oGB8WjcEs2PZmzNj58+erfsFXXXWVqldDHb+ZQ9KPelauXDk1uERERITaxmIGdP2oZ2YQUo178L1hwf/u27evfvTCc9eX092x/KA+Gv2DUReK8xaDtaCNgV1oR+FLP1vwtXV4ScScaBFCjinvLBgoUvOmr2ag82XsUNz5oj4Yw64BipWQO7I7dqdrrhN1oej/hjt51BfZgZwr6mFdp86yiirt8LVO1WlxbN7iyLzsFkeiPg45eOSI8Pe+++47GThwoJpRxi7Un+EzQB9VDAOJOkW7xfF438jFYjFvgvRR+1AM62QWn8KC4mhU56AYFFA0in7Gdouoca7iO9i5c2fuVHB4H3a/P/SpRrsE15ww+q97Ko63oPTk119/VcXReC2oF8Z34U1f45KIQbQIWQ00UKSJ+hhMI4T6EBTT4WLqCYrvUJnv+iMCXBQCAYIPAhYuoPhBo4FFu3btVPGqHe4Cjp0gZH3u6BiPz9yC7wDfxbPPPquPFAxFkCi6RX0qxvxF53XXgOgJGnE4mY/T4rQ4trCKIwGvGxdSwP/H+7cLQcuaAxUXXwQTbwIYznO8d/x/3JDif+PvoLFdIMB5igCGulF8f2hQhTptFCnbgWJ8/P5RJOw6uILd789d/am7Y/mxinHxveGGEG0MUC+OqdWCGYNoEcLcj7iDQ8MMfOzIleFkxJ04LqyeJtvFCY9AhKDrZD7F4mbVP1lr5CRRvzVnzhz9jIJh7lHU66BuBlAXiEYRnu7kfW0YY7EaIaGOGnWDVq7MU8MUiz+URKA+Fp8B4AamqHJhMHz4cPWdIejju8Rnj4DqTQtXJznZ4m5TkBdaxYI3g98DghduIpzC+Ys6fJSoAM5HNLSze/4i/cSJE3ODPiZvwKhNGIkqmDGIFiHM4oGLr2txJE5iFIshEKK5fUHwHLuNSPwRuhLgB4diWTSmQNcc3FVv2bJFP6NguHhimDSrhWFSUpIaRtDuTYQvDWPwM2nYsKEaKg0wfdsDDzygum2gmNAOpyURvhTHYuYZzJoDCPoojkYrY7wf5OhQvOiku4UvcN6jCBq5KhSrI4dth9OcrJVbQq7PHat480JD8MK5j9eOGwhr+E67cM5hmEh8Dq6lD3ZbtyM9GvlhNidAiRa+B6vLjCcIuvi9oEETgvnkyZNVVYbd1sUlFYNoEUI9DopOUAwIuHjg4ol+WnaKBccUwnyKxemFF15QuQEUyyEAAYp1cdwu1Om49hP0pp8kno/P3/rs8Pkjd2+3Ts7KiVpQTIoLs906XaclEb4UxyJwoisMxvnFe507d25u4EHrYozDa7c4z1coykbgxo0gXjMCCQJKt27d9DMKVhg52eKE8w03kfgMUB+K7x3fCW6i7bjjjjtUGvR1tYpzcXNlt3U72iGgNbs1fy9ayOMz9aaFbWH0ky1pGESLEIIFfjB9+/ZV+7hDxgUVFzgU89mZ3NnimjPBHWIgQA4MA77jIoLXjwsounx48yNG4wbk2F0bJqHvpB2+NoxB4L/rrrtU4HPC15IIcFIci/Pq9ttvVzla9Ku1IDeMi7jrsQsJuV4EPrxXdJVwymlOtrjbFOB/4rtDwxzk5DCZAIpG7c6pm/f78xYa0qEIGecCIFebmpqqingLkrckxGk/2ZKKQbSI4U7aahiC4ihPkwqjqNOa+BkBoGfPnuqHgICMXBEaxVh1hP4OP2IUpeKOGvAjxqwWeF92oG4TI64g2PTq1Us1yMFniAY6duEzQxAHXNC9aRiD4jdciJGLQlEsvkNcXOxeRJyURBRmcSzS4rWibymgKBwXccwMEgh8zckWd5sCNEhDQMIITygB8HakMfRxRs7R22JgC95/3lIHd8fyKsyGaSUSgij5L4xVaeZY1bb5A1Rr80Kixu2cPn26VwPAFzfzgq23znF3LD/NmzdX/UStNBgQHrNxFBXMWOFusQtjB5vBMnfMXvPirfpNmjkrNauGOxir18w9qW28bzMnqrbBzBF49fmBmRNWs488+uijxrfffquPBobXXntNzeeKvrpOmDebeqt44PeKmXzM4K/6yj733HNqPGC7mjRpovrIWhPq4/dgXRPsGDRokJrA24LPEjPakG8YRP1cVlaWmowZzLtGtR45cqTx+eefq20zJ6PWgcDXH7E1gTMuhpjJIicnRw2aEEgSExNVJ/+33nrLWLFihT5aMMx+ArhousINRd5j+cF51L17d70XnEaPHm28//77amqv5OTk3KWoYRD+cePGqUHkS5curY965u4GDotdCMIhISFq4H4s2DZztV4HYzofi3MDCDr2YzJpDDiAIi1U6qNerKgahvgKxZloFGQVT6KoEsfQSMJOsSj6RL788suqaT0aSKBuEcWg3gzgHsh8LY5F/Ts62Adra0rXNgUWnHdF1aYAw/6hryhaeaMYGgtarBfV0Hkslr0wGEQDCAYqQHcM1KugnhRdPNDQAF03AoGvP2LUfWGEF9SHmnfgqtM6Bh+YMGGCfkbJh65BVp066gTRSMou1Elj0Hy0ynQddKKo+0kGKzQqQvsF1/pYCnwMohQw0L8NTesRTDEYOeTtdlJSYZABtO5FKYRTaJlapUoVvXcWOv77Mih5IEDrW5wz7gZ6R04UXcTQQK0ogpsvrcvJP50bO4rIz8XExKg+bujmgc7zyIkGC1zg0brTl/eMGWBw04HBBbCglTA6zpd01lR16FKWd8EsOqgaQKv3Cw2ty3HDggUjLqFfMP4/BTbmRClguHYDwfBjuPihnxvmKQ0GvhbHWsO8od8oR5w535AhQ8TuGM5OoRoG7RdwHmONm0EMNoJgToGLOVEKGK6zp2DQAwTSQKkPLgxoRIb+wdaABVisPsR2oDgcjbLQwAV9azFmcTAFUOTi0UcTfbOxYJATK2d/oQMooAERGtFhoAkUo2OgDGsYSQpczIkSBQgUxWKYQeRoAINVYCovTwOA4/mo+7ME04gzyG1jrFm0asfNQ3MfJsX2VbC3Li+pGESJAoTT4thg7tqAG4ZHH31U1Qe7G53HzlR6hYWty0smBlGiAMIBwL2HsXaR6/N1UmxfBXPr8pKMQZTIzwVzcWxh8nVSbF8hYC5fvlwefvhhNbMOWkZjGjIG0cDGIErk5zjSTOFyOim2r4K9dXlJxSBKREEBU4+hrybqk5GzR7Eu5oL1djYVpzDl2bBhw/Te2RmdUCfKhkWBjUGUiIIC+teie5A1FR8aaGFqPV9GgSJiECWioIB+tcj9uUJ/0cTERL1H5D0OtkBEQQGNeNBHMycnRy2Y5Lx37976USJnmBMlohKtfPnyua2b0d3FmnoPg/qj64vV0IjICeZEiahES09PV4ESRbcYpzYrK0syMzNVbnTgwIH6WUTOMIgSUVDAKEGvvfaa/OMf/9BHzraQJfIFgygRBQVrKr0DBw4E3VR6dOEwiBJRUEDzD8yg8sEHH6jB6NFPFKM/EfmCQZSIgkKwT6VHFwZb5xIRETnEnCgREZFDDKJEREQOMYgS+YmXXnpJmjVrpqbmwmTRy5Yt048Uvi5dunC4O6JCwCBK5AcwMfSsWbPU3JKYHxSDomMCZyLybwyiRH4gKSlJKleunDvRNrZr1KihBgZo27atNG/eXIYOHaq6aQByksOHD1ezkjRt2lRWrFgh/fr1k0aNGsmoUaPUczC4QJMmTdRE1Mjd9u/fXzIyMtRjrubMmSMdO3ZUk0YPGDBADY0HI0eOlIsvvlilfeKJJ9QxIjofgyiRH0BXiz179shFF10k999/vyxcuFAdf/DBB1WAXL9+vZw8eVLlVi2RkZGyaNEi1XWjb9++am5KPA9dNzB3JmzevFkFX+RuMQk1+ki6OnLkiLz44osq54tcMIbGGzdunKSkpMh3330nGzZsUGmtwExE52MQJfIDGAgdQ9BNmDBBqlSposZ0RTD8+eefpX379tKiRQtZsGCBCmqWPn36qDUeQ11q9erVVU42Pj5eBWRAkXCnTp3UNubRxITUrpYuXSobN25Uz0E97KRJk2TXrl0q4JYuXVruuece+fbbbyUqKkqnICJXDKJEfiIsLEwV0z7//PPy3nvvqUmjkSudNm2arFu3Tu699145deqUfrbkFv1iVhJrG7CPQdbBmr3EkncfxcOYrHr16tVqQUD95JNP1Mg+y5cvVyP7TJ8+XXr27KlTEJErBlEiP4Bi1y1btug9UQGtcePGahv1o6inRDD11u7du1WjJfjiiy/UUHeuOnToIIsXL5atW7eqfdSZ/vnnn+r/YWzZXr16ydtvv61eDxH9FYMokR9A0EIDIKshD3KEY8aMUblPFNfecMMNqoGRt9DoCEW0+Juo57zvvvv0I2eh6BjFxrfeeqt6DoLqpk2b1PRh1113nTp25ZVXyltvvaVTEJErDvtHVEKhdS4CIRobEdGFwZwoERGRQ8yJEhEROcScKBERkUMMokRERA4xiBIRETnEIEpEROQQgygREZFDDKJEREQOMYgSERE5xCBKRETkEIMoERGRQwyiREREDjGIEhEROcQgSkRE5BCDKBERkUMMokRERI6I/D+2stVv0DawiwAAAABJRU5ErkJggg==)"
   ],
   "metadata": {
    "id": "khQGTEeGmRvj",
    "pycharm": {
     "name": "#%% md\n"
    }
   }
  },
  {
   "cell_type": "code",
   "source": [
    "from collections import Counter\n",
    "from sklearn.feature_extraction.text import CountVectorizer\n",
    "\n",
    "\n",
    "\n",
    "#"
   ],
   "metadata": {
    "id": "ZcLZi2sOr483",
    "pycharm": {
     "name": "#%%\n"
    }
   },
   "execution_count": null,
   "outputs": []
  },
  {
   "cell_type": "markdown",
   "source": [
    "#4 TF-IDF\n",
    "\n",
    "Create TF-IDF matrix for corpus using TfidfVectorizer\n",
    "\n",
    "https://scikit-learn.org/stable/modules/generated/sklearn.feature_extraction.text.TfidfVectorizer.html\n",
    "\n",
    "\n"
   ],
   "metadata": {
    "id": "mnuq46jmnPk5",
    "pycharm": {
     "name": "#%% md\n"
    }
   }
  },
  {
   "cell_type": "code",
   "source": [
    "from sklearn.feature_extraction.text import TfidfVectorizer"
   ],
   "metadata": {
    "id": "8QpktnETsA0S",
    "pycharm": {
     "name": "#%%\n"
    }
   },
   "execution_count": null,
   "outputs": []
  },
  {
   "cell_type": "markdown",
   "source": [
    "#5 Document similarity\n",
    "\n",
    "Using cosine similarity find similarity between documents for each pair of documents in the corpus. You can use: #https://scikit-learn.org/stable/modules/generated/sklearn.metrics.pairwise.cosine_similarity.html\n",
    "\n",
    "Print similarity  matrix for the corpus.\n",
    "\n",
    "Which two documents are the most similar ones? Which are different ? Write your answer in text cell below."
   ],
   "metadata": {
    "id": "OXnT6n1FnaUN",
    "pycharm": {
     "name": "#%% md\n"
    }
   }
  },
  {
   "cell_type": "code",
   "source": [],
   "metadata": {
    "id": "ZsJn6v7ICrl-",
    "pycharm": {
     "name": "#%%\n"
    }
   },
   "execution_count": null,
   "outputs": []
  },
  {
   "cell_type": "markdown",
   "source": [
    "Your comment on this:"
   ],
   "metadata": {
    "id": "KPDw8ZnBQPg4"
   }
  },
  {
   "cell_type": "markdown",
   "source": [
    "# 7  PCA\n",
    "Using PCA (Principal Component Analysis)  represent each document as a point in 2-dimensional space.\n",
    "\n",
    "https://scikit-learn.org/stable/modules/generated/sklearn.decomposition.PCA.html\n",
    "\n",
    "\n",
    "Visulize documents on  dot-chart. Remember to add observation labels (doc titles) to points on chart.\n",
    "\n",
    "How does output correlate to similarity matrix  ?\n",
    "\n",
    "Example output:\n",
    "\n",
    "![image.png](data:image/png;base64,iVBORw0KGgoAAAANSUhEUgAAAekAAAEKCAYAAAA2Hq27AAAAAXNSR0IArs4c6QAAAARnQU1BAACxjwv8YQUAAAAJcEhZcwAADsMAAA7DAcdvqGQAABneSURBVHhe7d1/bNXV/cfx962FkkaHoC2jtlBKoStFfkQqELcJFmUKFnWAdZ1gBqnJIJvMyUgIbN/EZs0QpgvwRw1R1K5I+IN2czTyw0ZjIBWFbciC3aC/CIHyG0QotPd736cHuL3eyi297T23fT7IzTnn/ekf90Nv7+uez+fcz8fj9REAAOCcGNsCAADHENIAADiKkAYAwFGENAAAjiKkAQBwFCENAICjCGkAABxFSAMA4ChCGgAARxHSAAA4ipAGAMBRhDQAAI4ipAEAcBQhDQCAowhpAAAcRUgDAOAoQhoAAEd5vD62D6uiokJ+/etfS3NzsyxcuFCWLVtmt9y0efNm+cMf/iAej0fGjh0rf/3rX+2W4O69915JTU21IwBAKGpqauTkyZN21PsQ0gE0mEeOHCnbt2+X5ORkyc7OltLSUhk1apT9CZHq6mqZO3eu7Nq1SwYMGCAnTpyQxMREuzW4CRMmyN69e+0IABCK3v7eyeHuAFVVVZKeni5paWnSt29fycvLk7KyMru11ZtvvimLFi0yAa1uFdAAANwOQjrA0aNHJSUlxY7EzKa15u+rr74yj4ceekgmTZpkDo8HU1xcbD4F6qOxsdFWAQAIDSEdINjRfz3v7O/atWvmkHdlZaU5FK7nrc+ePWu33lRQUGAO0+gjISHBVgEACA0hHUBnzvX19XYk0tDQIElJSXbUSn9m1qxZ0qdPHxk2bJhkZGSY0AYAIJwI6QC6UEwD98iRI9LU1CSbNm2S3Nxcu7XVU089JR999JHp66pDPfSt57ABAAgnQjpAbGysrF27VqZPny6ZmZlmFXdWVpasXLlSysvLzc/otnvuuces+J46daqsWrXKjAEACCe+gtVN+AoWAHQcX8ECAABOIqQBAGF1vOS47E7dLZUxlabVMW4PIQ0ACBsN5EMFh+RK7RURr5hWxwT17SGkAQBhc3j5YWm51GJHrXSsdXQcIQ0ACJsrdb4ZdBDt1fHdCGkAQNjEDYmzvbbaq+O7EdIAgLBJK0yTmPi20aJjraPjCGkAQNgMyh8kGcUZEjfUN3P2+GbQvlbHWkfHcTGTbsLFTACg47iYCQAAcBIhDQCAowhpAAAcRUgDAOAoQhoAAEcR0gAAOIqQBgDAUYQ0AACOIqQBAHAUIQ0AgKMIaQAAHEVIAwDgKEIaAABHEdIAADiKkAYAwFGENAAAjiKkAQBwFCENAICjCGkAABxFSAdRUVEhGRkZkp6eLkVFRbb6bVu2bBGPxyN79+61la5RUiKSmur7Zfl+W9rqGADQ8xHSAZqbm2XRokWybds2OXjwoJSWlpo20IULF+Qvf/mLTJw40Va6hgZyQYFIba2I19va6pigBoCej5AOUFVVZWbQaWlp0rdvX8nLy5OysjK79aYVK1bI0qVLpV+/frbSNZYvF7l0yQ4sHWsdANCzEdIBjh49KikpKXYkkpycbGr+9u3bJ/X19TJz5kxb6Tp1dbYToL06AKDnIKQDePWYcgA973xdS0uLLFmyRFavXm0r7SsuLpYJEyaYR2Njo612zJAhthOgvToAoOcgpAPozFlnydc1NDRIUlKSHbWeiz5w4IBMmTJFUlNTZc+ePZKbmxt08VhBQYGp6yMhIcFWO6awUCQ+3g4sHWsdANCzEdIBsrOzpbq6Wo4cOSJNTU2yadMmE8LX9e/fX06ePCk1NTXmMWnSJCkvLzez5a6Qn68zcpGhQ3VG39rqWOsAgJ6NkA4QGxsra9eulenTp0tmZqbMnTtXsrKyZOXKlSaMI0ED2fd5QFpaWlsCGgB6B4832ElYhJ3OtLv6+9QA0NP09vdOZtIAADiKkAYAwFGENAAAjiKkAQBwFCENAICjCGkAABxFSAMA4ChCGgAARxHSAAA4ipAGAMBRhDQAAI4ipAEAcBQhDQCAowhpAAAcRUgDAOAoQhoAAEcR0gAAOIqQBgDAUYQ0AACOIqQBAHAUIQ0AgKMIaQAAHEVIAwDgKEIaAABHEdIAADiKkAYAwFGENAAAjiKkAQBwFCENAICjCOkgKioqJCMjQ9LT06WoqMhWb1qzZo2MGjVKxowZIzk5OVJbW2u3AAAQPoR0gObmZlm0aJFs27ZNDh48KKWlpab1N378eNm7d6/861//ktmzZ8vSpUvtFgAAwoeQDlBVVWVm0GlpadK3b1/Jy8uTsrIyu7XV1KlTJT4+3vQnTZokDQ0Npg8AQDgR0gGOHj0qKSkpdiSSnJxsau3ZsGGDPP7443bUVnFxsUyYMME8GhsbbRUAgNAQ0gG8Xq/t3eTxeGyvrffee88c9n7llVdspa2CggKzXR8JCQm2CgBAaAjpADpzrq+vtyMxh7KTkpLs6KYdO3ZIYWGhlJeXS1xcnK0CABA+hHSA7Oxsqa6uliNHjkhTU5Ns2rRJcnNz7dZW+/btkxdffNEEdGJioq0CABBehHSA2NhYWbt2rUyfPl0yMzNl7ty5kpWVJStXrjShrPTw9sWLF2XOnDkybty4b4U4AADh4PEGOwmLsNPFY3puGgAQut7+3slMGgAARxHSAAA4ipAGAMBRhDQAAI4ipAEAcBQhDQCAowhpAAAcRUgDAOAoQhoAAEcR0gAAOIqQBgDAUYQ0AACOIqQBAHAUIQ0AgKMIaQAAHEVIAwDgKEIaAABHEdIAADiKkAYAwFGENAAAjiKkAQBwFCENAICjCGkAABxFSAMA4ChCGgAARxHSAAA4ipAGAMBRhDQAAI4ipIOoqKiQjIwMSU9Pl6KiIlu96cqVK/Lss8+a7RMnTpSamhq7BQCA8CGkAzQ3N8uiRYtk27ZtcvDgQSktLTWtvw0bNsiAAQPkv//9ryxZskR+97vf2S0AAIQPIR2gqqrKzJDT0tKkb9++kpeXJ2VlZXZrKx3Pnz/f9GfPni07d+4Ur9drxgAAhAshHeDo0aOSkpJiRyLJycmm5s//Z2JjY6V///5y6tQpM/ZXXFwsEyZMMI/GxkZbBQAgNIR0gGAzYo/HY3utQvkZVVBQIHv37jWPhIQEWwUAIDSEdACdOdfX19uRSENDgyQlJdlRK/+fuXbtmpw7d04GDhxoxgAAhAshHSA7O1uqq6vlyJEj0tTUJJs2bZLc3Fy7tZWON27caPpbtmyRRx55JOhMutcpKRFJTfW9qnwvK211DAC4bYR0AD3HvHbtWpk+fbpkZmbK3LlzJSsrS1auXCnl5eXmZxYsWGDOQesCszVr1gT9mlavo4FcUCBSW6vnA1pbHRPUAHDbPF6WJXcLXTym56Z7LJ05azAHGjpUhO+RA7hNPf698xaYSSM86upsJ0B7dQDALRHSCI8hQ2wnQHt1AMAtEdIIj8JCkfh4O7B0rHUAwG0hpBEe+fl69ZbWc9C60l1bHWsdAHBbCGmEjwayLhJraWltCWgA6BRCGgAARxHSAAA4ipAGAMBRhDQAAI4ipAEAcBQhDQCAowhpAAAcRUgDAOAoQhoAAEdxq8puEux2a1evXpWGhga5fPmyrbipX79+kpycLH369LEVAOgevf1WlYR0Nwn2Qjty5Ijcddddcs8994hHr3ftIH15nDp1Si5cuCDDhg2zVQDoHtxPGhGjM2iXA1rpc9Pn6PpsHwB6IkI6wlwO6Oui4TkCQE9ESAMA4ChCGvKLX/xCEhMTZfTo0bYCAHABIR1NSkpEUlN9vzXfr01bHYfBCy+8IBUVFXYEAHAFIR0tNJALCkRqa3XJdWur4zAE9Y9//GMZOHCgHQEAXEFIR4vly0UuXbIDS8daBwD0SIR0tKirs50A7dUBAFGPkI4WQ4bYToD26gCAqEdIR4vCQpH4eDuwdKx1AECPREhHi/x8keJikaFD9eoira2Otd5Jzz33nEyePFkOHTpkrtG9YcMGuwUAEElcu7ubBLv+7H/+8x/JzMy0I7dF03MF0HNw7W7ccPr0aXn00UdlxIgRpj1z5ozdctP+/fvNrDMrK0vGjBkj77//vt0CAEB4EdJ+ioqKJCcnR6qrq02r40Dx8fHyzjvvyJdffmkuAPLSSy/J2bNn7VYAAMKHkPZTVlYm8+fPN31tt27davr+Ro4caWbaKikpyVxOs7Gx0YwBAAgnQtrP8ePHZfDgwaav7YkTJ0y/PVVVVdLU1CTDhw+3lbaKi4vN+RR9EOQAgI7qdSE9bdo0cyOJwIfOojvi2LFj8vzzz8tbb70lMXot7SAKCgrMggd9JCQk2CoAAKHpdSG9Y8cOOXDgwLces2bNkkGDBpnwVdrqoexgzp8/LzNmzJBXX31VJk2aZKsAAIQXh7v95ObmysaNG01fWw3uQHp4++mnn5Z58+bJnDlzbDV61dfXy9SpU83Xq3TF+htvvGG3AAAijZD2s2zZMtm+fbtZGKatjpUerl64cKHpb968WT7++GN5++23Zdy4ceahX8vqDiX/LpHU11Ml5v9iTKvjzoqNjZXVq1eb70Hv2bNH1q1bJwcPHrRbAQCRxMVMuklnL2aigVzwtwK5dPXmnbDi+8RL8ZPFkn9/5686dp0ePVi8eLH5nrg/LmYCIBK4mAmiwvKdy9sEtNKx1sOlpqZG9u3bJxMnTrQVAEAkEdJRou5c8FtStlfvqIsXL8pPf/pTef311+V73/uerQIAIomQjhJD+ge/JWV79Y64evWqCej8/Hx55plnbBUAEGmEdJQozCk056D96VjrnaFLEhYsWGDON//mN7+xVQCACwjpKKGLw3SR2ND+Q8Xj+6dtOBaNffrpp/Luu+/Krl27bqxW/8c//mG3AgAiidXd3aSzq7sjjdXdACKB1d0AAMBJhDQAAI4ipAEAcBQhDQCAowhpAAAcRUgDAOAoQrqXu3z5sjz44IMyduxYc6vK3//+93YLACDSCOkoUlIikprq+6X5fmva6riz4uLizIVM/vnPf5pbblZUVJhbVgIAIo+QjhIayAUFIrW1einP1lbHnQ1qj8cjd955p+nrNbz1oTUAQOQR0lFi+XKRS23vVGnGWu+s5uZmcznQxMREcx9pblUJAG4gpKNEXTt3pGyv3hF33HGHOdTd0NAgVVVVcuDAAbsFABBJhHSUGNLOHSnbq9+Ou+++W6ZMmWLOSwMAIo+QjhKFhSLxbe9UacZa74zGxkY5e/as6X/zzTeyY8cO+cEPfmDGAIDIIqSjRH6+SHGxyNChutirtdWx1jvj2LFjMnXqVBkzZoxkZ2ebc9IzZ860WwEAkcStKrsJt6oEgI7jVpUAAMBJhDQAAI4ipAEAcBQhDQCAowhpAAAcRUgDAOAoQhqGXr97/PjxfEcaABxCSPs5ffq0uZjHiBEjTHvmzBm75dvOnz8v9913nyxevNhWul7J8eOSunu3xFRWmlbH4fLGG2/wPWgAcAwh7aeoqEhycnKkurratDpuz4oVK+Thhx+2o66ngVxw6JDUXrkievUZbXUcjqDWG2t88MEHsnDhQlsBALiAkPZTVlYm8+fPN31tt27davqBPv/8cznuC8fHHnvMVrre8sOH5VJLix210rHWO+ull16SP/3pTxITw8sBAFzCu7IfDd7BgwebvrYnTpwwfX8tvmB8+eWXZdWqVbbSPep8M+dg2quH6u9//7u5j/QDDzxgKwAAV/S6kJ42bZqMHj36Ww+dRYdi/fr18sQTT0hKSoqttK+4uNhcd1YferepzhgSF2d7bbVXD9Wnn34q5eXlkpqaKnl5ebJr1y75+c9/brcCACKJG2z4ycjIkMrKSjOL1rtD6b2VDx06ZLe2ys/Pl08++cQcGr548aI0NTXJL3/5y+88f606e4ON6+ek/Q95x/ueQ7HvOecPGmQrnaP7/tprr5nZdSBusAEgErjBBm7Izc2VjRs3mr62s2bNMn1/JSUlUldXJzU1NSbQ5s2bd8uADgcNYg3kob6Zs8c31jacAQ0AcA8h7WfZsmWyfft28xUsbXWs9FOcCyufNZBrJk+WFt8MX9twB7QeOQg2iwY6ouTfJZL6eqrE/F+MaXUM4PZwuLubdPZwd6RxuBuh0EAu+FuBXLp6yVZE4vvES/GTxZJ/f76tAKHjcDcAhMnyncvbBLTSsdYBdBwhDSBs6s7V2V5b7dUBfDdCGkDYDOk/xPbaaq8O4LsR0gDCpjCn0JyD9qdjrQPoOEIaQNjo4jBdJDa0/1Dx+P5py6Ix4PaxurubuLy6W682dtddd8kdd9whsbGxQVdSsrobQCSwuhtR43jJcdmdulsqYypNq+Nw+eijj2T//v29+o8BAFxDSEcJDeRDBYfkSu0V0XtVaqvjcAY1AMAthHSUOLz8sLRcanurSh1rvbM8Ho+57abeCUtvCgJ0J70uferu3RJTWWnacNwjHegpCOkocaUu+C0p26t3hN4J64svvpBt27bJunXr5OOPP7ZbgK51/cYxtVeu6AEi0+qYoAZaEdJRIm5I8FtStlfviKSkJNPqfaWffvppqaqqMmOgqy0/fLjNnd2UjrUOgJCOGmmFaRIT3/bXpWOtd8bXX38tFy5cuNH/8MMPzf21ge5Q55s5B9NeHehtCOkoMSh/kGQUZ0jcUN/M2eObQftaHWu9M44fPy4//OEPZezYsfLggw/KjBkz5Cc/+YndCnStIXHBjwS1Vwd6G74n3U24CxbwbdfPSfsf8o6PieFe6biB70kDQIRoEGsgD/XNnD2+sbYENHATIQ0gojSQayZPlpYpU0xLQAM3EdIRFg1nGzgjAgCRQUhHUL9+/eTUqVNOh6A+N32O+lwBAN2LhWPdJNjih6tXr0pDQ4NcvnzZVtykAZ2cnCx9+vSxFQDoHr194Rgh3U16+wsNAG4Hq7sBAICTCGkAABxFSAMA4CjOSXeTe++9V1JTU+2ofY2NjZKQkGBH0Yl9cAP74Ab2oXNqamrk5MmTdtT7ENKO6QmLJNgHN7APbmAf0Bkc7gYAwFGENAAAjrrjDz62D0c88MADthe92Ac3sA9uYB9wuzgnDQCAozjcDQCAowhpAAAcRUhH2OnTp+XRRx+VESNGmPbMmTN2S1t1dXXy2GOPSWZmpowaNcp8d9AVoe6DOn/+vNx3332yePFiW3FDKPuwf/9+mTx5smRlZcmYMWPk/ffft1siq6KiQjIyMiQ9PV2Kiops9aYrV67Is88+a7ZPnDjRqdeOutXzX7NmjXnN6/95Tk6O1NbW2i3uuNU+XLdlyxbxeDxOfp0plH3YvHmz+V3o38DPfvYzW0WX0nPSiJxXXnnF+8c//tH0tV26dKnpB3r44Ye9H374oelfuHDB+/XXX5u+C0LdB/WrX/3K+9xzz3kXLVpkK24IZR8OHTrk/eqrr0z/6NGj3u9///teX5ibcaRcu3bNm5aW5v3f//7n9YWx1xdk3i+//NJubbVu3Trviy++aPqlpaXeuXPnmr4LQnn+u3btuvF6X79+vVPPX4WyD8r3AdX7ox/9yOv7oOT97LPPbNUNoeyDvvbHjRvn9X2gNePjx4+bFl2LmXSElZWVyfz5801f261bt5q+v4MHD4rvj8jM8NSdd94p8fHxpu+CUPZBff755+L7wzZHBFwTyj6MHDnSzLRVUlKSJCYmmisxRVJVVZWZ+fjeYKVv376Sl5dn9sWf/77Nnj1bdu7c6cw9zEN5/lOnTr3xep80aZK5vatLQtkHtWLFCvF9+HPy3uyh7MObb74pvg/XMmDAADPW1z+6HiEdYRpagwcPNn1tT5w4Yfr+fJ9g5e6775ZnnnlGxo8fL75ZnzQ3N9utkRfKPrS0tMjLL78sq1atshW3hLIP/vRNrampSYYPH24rkeGb0UtKSoodibnvt9b8+f9MbGys9O/fX06dOmXGkRbK8/e3YcMGefzxx+3IDaHsw759+6S+vl5mzpxpK24JZR/0fUgfDz30kPmwpIfH0fUI6W4wbdo0GT169LcewT5tB6Oz6E8++URee+01+eyzz+Tw4cPy9ttv263do7P7sH79enniiSfavBF0t87uw3XHjh2T559/Xt566y2JiYnsn1CwGbGe8/QXys9ESkee23vvvWfO5eqHVJfcah/0A+qSJUtk9erVtuKeUH4P+j5UXV0tlZWVUlpaKgsXLpSzZ8/aregqhHQ32LFjhxw4cOBbj1mzZsmgQYPMm77SNtghJP1UqzNoPRSlM6GnnnpKvvjiC7u1e3R2H3bv3i1r1641Nxn57W9/K++8844sW7bMbu0end0HpQvfZsyYIa+++qqZTUSavjZ0hnadHgrWQ/H+/H9G32jPnTsnAwcONONIC+X5K/3dFRYWSnl5ucTFxdmqG261DxcuXDCvsylTppjX/549eyQ3N9epxWOhvo70b6VPnz4ybNgws8hMQxtdzPcJChHkC6w2C5Z0AVMgXdShCzlOnDhhxi+88ILXF3im74JQ9sGfbwbq3MKxUPZBF9Q88sgj3j//+c+2EnlXr171+t4wvYcPH76x4McXCHZrK32t+C8cmzNnjum7IJTn7/tAahY1XV+055pQ9sGfLgJ1beFYKPuwbds277x580y/sbHR6wtt78mTJ80YXYeQjjB9kesbf3p6umlPnTpl6vpHvGDBAtNXurL7/vvv944ePdo7f/5884fkilD34ToXQzqUfXj33Xe9sbGx3rFjx9547Nu3z2yLpA8++MA7YsQIE2S+Gb6prVixwltWVmb633zzjXf27Nne4cOHe7Ozs80KXpfc6vnn5OR4ExMTb/yfP/nkk6buklvtgz8XQ1rdah9aWlq8S5Ys8WZmZpr3If3Ah67HZUEBAHAU56QBAHAUIQ0AgKMIaQAAHEVIAwDgKEIaAABHEdIAADiKkAYAwFGENAAAjiKkAQBwFCENAICjCGkAABxFSAMA4ChCGgAAJ4n8Px0CYYSI4mRgAAAAAElFTkSuQmCC)"
   ],
   "metadata": {
    "id": "F_alZnhsoVmr",
    "pycharm": {
     "name": "#%% md\n"
    }
   }
  },
  {
   "cell_type": "code",
   "source": [],
   "metadata": {
    "id": "JXaXKuDRoGX5",
    "pycharm": {
     "name": "#%%\n"
    }
   },
   "execution_count": null,
   "outputs": []
  }
 ]
}
